label,article
0," Isang nakakaantig na kwento ng pagmamahal at suporta ang nag-viral kamakailan sa Facebook. Ito'y tungkol sa dalawang mapagmahal na mga tita, na tinatawag na ""Tita,"" at ang kanilang napakagenerosong regalo sa kanilang pamangkin na nagkakahalaga ng 100,000 piso bilang pagbati sa kanyang pagtatapos. Kuwento ni Tita Sheila, isa sa mga tita, ang nasa likod ng kanilang kahanga-hangang regalo. Ipinaliwanag niya na delikado ang kanyang pagbubuntis sa kanyang unang anak, at nais nilang iwasan ang anumang dagdag na stress sa paghahanda. Bago pa man ang araw ng pagtatapos ng kanilang pamangkin, mayroon na palang pangako ng perang kuwintas na nais siyang magkaroon. Hindi nila siya pinansin hanggang sa araw ng kanyang pagtatapos, at lalo pang higit sa inaasahan niya ang kanilang inihanda. Si Justin ay iisang anak lamang ng kanyang ina na nasa ibang bansa. Noong araw ng pagtatapos, nagulat si Justin sa di-inaasahang at nakakataba ng puso nilang sorpresa. Ang kuwintas na inihanda nila ay malayo sa kanyang inaasahan. Nabanggit ni Justin sa kanyang Tita na gagamitin niya ito para sa kanyang savings at emergency fund, pati na rin para sa kanyang OFW na ina. Matagal na rin daw nag-iipon si Justin mula sa kanyang baon, sapagkat alam niyang hindi palaging mayroon sila. ""Natupad ang kahilingan mo! Binabati kita, Justin Lee Enad! Kahit walang medalya, basta may 100k!"" sabi ni Tita Sheila sa kanyang Facebook post. ""Lagi mong tatandaan na mahal ka ni Tita kahit na pilyo ka,"" dagdag pa niya. ""Mahal na mahal ka ni Mama Mariestehla Enad. Mas malaking tagumpay pa ang makukuha mo sa hinaharap basta maging mabait ka lang. #ProudTitaHere."""
0,"Sa mundo ng social media, napakadaling magpakalat ng mga salita, banta, at kritisismo. Madalas, ang mga ito ay nagdudulot ng mga kaguluhan at hindi magandang epekto sa tao at sa komunidad. Kaya naman, mahalagang mag-ingat tayo sa mga pinagsasabi natin lalo na kung ito ay laban sa isang kilalang personalidad tulad ni Michael V. Sa isang viral na video, nakita natin ang pagbabanta ni Rendon Labador kay Michael V. Sa video, sinabi niya ang kanyang mga hinanakit laban sa sikat na artista at ang kanyang mga proyekto. Gayunpaman, hindi nagustuhan ng BITAG host at producer na si Ben Tulfo ang ginawang ito ni Rendon at naglabas ng kanyang kritisismo. Sa kanyang mga pahayag, sinabi ni Ben Tulfo na hindi porke't sikat na personalidad ang ibig sabihin ay pwede nang banggitin ang pangalan nila sa negatibong paraan. Bilang isang media personality, nagbibigay siya ng halimbawa sa pamamagitan ng pagpapakita ng pag-iingat sa mga salita na ginagamit niya sa publiko. Kailangan maunawaan na may mga tao sa media at showbiz industry na nakakatanggap ng malawak na paghanga at pagmamahal mula sa mga tagahanga. Kaya naman, hindi ito dapat ginagamit para magpasikat o manira ng kapwa. Mayroong mga tao sa industriya na may magandang hangarin sa kanilang mga proyekto at hindi dapat silang binabalahura o inaabuso sa anumang paraan. Hindi rin dapat ginagamit ang social media bilang paraan upang magbanta o maglabas ng hindi magandang salita laban sa ibang tao. Hindi dapat ginagamit ang platform na ito upang magpakalat ng kaguluhan at hindi makatwiran na mga pahayag. Mahalaga na sa bawat salita na binibitiwan, mayroong pag-iingat at pagtitiyaga sa pagpapakalat ng tamang mensahe. Ang pagiging responsable sa ating mga pananalita ay hindi lamang para sa atin, kundi para sa kapakanan ng mga taong nakapaligid sa atin. Sa huli, ang mensahe ni Ben Tulfo ay hindi lamang upang pagalitan si Rendon Labador, kundi upang magbigay ng paalala sa ating lahat na magpakalat ng paggalang at pagpapakita ng mabuting halimbawa sa publiko. Ang mga salita ay may bisa at hindi ito dapat ginagamit upang makapanakit ng ibang tao. Kaya naman, mag-ingat tayo sa ating mga pananalita at magpakita ng respeto sa lahat ng mga tao sa ating paligid. “Sinasabi ko lang, maghinay-hinay ka sa banta mo at binibitaw mo against Michael V. Napakatalinong taong yan walang tinatapakang tao yan at maraming humahanga at nagmamahal sa fans niya tapos gaganyanin at babastusin mo lang sa vlog, eh ikaw kaya ang ganyanin ko, anong pakiramdam mo dun, huh? Alam mo si Michael V. Kaibigan at kumpare ko yan inaanak ko yung unica hija niya at maayos siya nagpapaalam sa akin kung gusto nyang gayahin ang programa ko upang gawin ang parody version sa comedy show sitcom niyang #BubbleGang na halos tatlong dekada nang namamayagpag sa telebisyon at palagi niyang nababanggit ang BITAG, ginawa niyang ‘Sumbong-sumbong, Kay bonggang bongga Bongbong’. Alam mo gusto mo lang kumita sa video para yumaman ka kaya lang napaka hambog mong tao ka eh, hehe tao ka nga ba talaga huh rendon o sadyang yang utak mo may putok sa buho! Kung pwede nga lang ako mismo ang titira sa’yo ng ganyan, eh. Read my lips!”, pagtatapos ni Ben Tulfo."
0,"Sa loob ng 17 taon, naging saksi ang Pinoy Big Brother House sa iba't ibang mga pangyayari at kaganapan sa loob ng loob ng showbiz industry. Ngunit, ngayon ay nagsisimula na ang demolition ng kalahati ng nasabing bahay na matatagpuan sa Scout Albano Street na ngayo'y Eugenio Lopez Drive, Diliman, Quezon City. Ayon kay Direk Laurenti Dyogi, Head ng ABS-CBN TV Production at Star Magic, nagbigay ito ng maraming magandang alaala at kahit nakakatakot na karanasan sa kanila sa loob ng mga nakalipas na taon. Ito ay nagsilbing tahanan ng kanilang mga opisina, brainstorming space, pantry, hosts' dressing rooms, mini studio na mayroong control room at mga living quarters lalo na sa mga nakaraang 'lock-in seasons' ng programa. Sa kabila ng mga magagandang alaala sa bahay na ito, kinakailangan na itong bitawan ng Kapamilya network dahil magtatapos na ang kanilang lease contract sa lugar na ito. Ito ay naging bahagi ng programa mula pa sa unang season ng Pinoy Dream Academy noong 2006. Bukod sa Pinoy Big Brother, marami pang mga programa ng ABS-CBN ang naging bahagi ng nasabing bahay. Hindi maikakaila na ito ay naging isang bahagi na rin ng buhay ng mga manonood at kalahok ng mga programa ng Kapamilya network. Ngunit, hindi naman ito ang katapusan ng mga programa ng ABS-CBN. Tuloy pa rin ang mga proyekto at programa ng network sa kabila ng mga pagsubok na kanilang kinakaharap. Sa kabila ng lahat, nakakaantig pa rin ang pagkawala ng isang bahagi ng kasaysayan ng showbiz industry sa bansa. Sana'y mas marami pang mga alaala at karanasan na mabuo sa mga susunod pang mga programa na magiging bahagi ng kasaysayan ng ating bansa."
0,"""KAKA-SELPON MO YAN!"" Ito ang madalas lumabas sa bibig ng mga magulang tuwing nagkakamali, nagkakaroon ng pagkukulang o nakakakuha ng mababang marka sa eskwela. Pero sa pagkakataong ito ay ginawang parusa ng isang tatay ang kinahuhumalingang video games sa cellphone ng kanyang anak. Dahil imbis na pigilan ay pinuwersa niya itong maglaro hanggang sa ito'y masuka. Nahuli ng isang ama na kinilalang si Huang na pasikretong naglalaro ang kanyang 11 taong gulang na anak ng mobile games bandang ala una ng madaling araw. Binidyo pa nito ang parusa sa anak at ibinahagi sa Douyin na mabilis din namang nag-viral sa mga lokal na pahayagan at social media. Balak nito na paglaruin ng 24 oras ang bata ng walang pahinga! Bandang 7:30 ng umaga ay gising na gising pa at tila nag-eenjoy sa paglalaro ang kanyang anak, dahilan para abisuhan ni Huang ang guro nito at sabihang hindi na muna papasok ang bata. 1:30 ng tanghali ay hindi na napigilan ng bata ang pagod at puyat kaya nakatulugan na nito ang kanyang paglalaro. Labing dalawang oras na paglalaro pero hindi pa dito natatapos ang kanyang kalbaryo. Ginambala ni Huang ang mahimbing na sanang tulog ng anak at sinabihan ito na ipagpatuloy lang ang kanyang paglalaro na siyang sinunod naman ng mala- lantang gulay na bata. Matapos ang mahigit 17 oras (6:30 ng hapon), naglabas ng puting bandera ang bata at sumuko sa hamon ng ama. Humingi ito ng kapatawaran at nangakong hindi na maglalaro ng mobile games kapag oras na ng tulugan. Nagkaroon ng kasulatan at nagkasundo naman ang mag-ama matapos nilang mag-usap. Na-alarma man ang karamihan sa mga netizens sa naging paraan ng pagdidisiplina ng ama, nilinaw naman ni Huang na masunirin naman ang kanyang anak at ito'y pagbibigay lang ng leksyon. Siniguro rin nito na nasa hustong pangangatawan ang anak para kayanin ang parusa at hindi iminumungkahi na gayahin ng ibang mga magulang ang kanyang sariling pamamaraan."
0,"Sa tuwing sasapit ang kaarawan ng mga anak, abala at talaga namang pinaghahandaan ito ng mga magulang. Nariyan ang kanilang mga gayak tulad ng isang engrandeng party para sa mga bata. Ngunit sa panahon ngayon na madalas ay busy na ang mga magulang sa kani-kanilang trabaho, ay kumukuha na lamang ng party organizers or event planner and coordinator na siyang mag-aasikaso ng lahat upang makabawas na rin sa aasikasuhin at pagod ng celebrants. Ngunit paano kung sa araw mismo ng kaarawan ng iyong anak ay biglang nagkaroon ng problema sa event planner na inyong inarkila? Paano kung ang engrandeng party na pangarap ng inyong anak ay hindi niyo naibigay sa araw ng kanyang kaarawan dahil hindi kayo sinipot ng event planner-coordinator na pinagkatiwalaan niyo? Sa kasawiang-palad ay nangyari ito sa pamilya ni Liz Dominguez Santos, kaya naman sa kanyang pagkadismaya ay kanyang ibinahagi sa social media ang hindi magandang karanasan sa isang event planner-coordinator na kanilang na-booked online na sila sanang magproprovide ng birthday party package kasama ang 'clown', palaro at pabitin na hiling ng kanilang nag-iisang anak. Ayon kay Liz, ibinahagi niya ang pangyayaring iyon para ma-inform at mabigyan ng babala ang netizens upang hindi na maulit pa ang panloloko diumano ng mga ito sa iba. ""SCAM ALERT!!! wag kayo papaloko na dito!"", aniya. Ibinahagi rin ni Liz ang screenshots ng kanilang naging pag-uusap ng event planner upang patunay sa panlolokong ginawa ng mga ito sa kanila, kung saan makikita na hindi na sinasagot ng naturang event planner ang kanyang mga mensahe noong araw ng kaarawan ng kanyang anak. Hanggang sa natapos ang kaarawan ay hindi siya diumano sinagot ng mga ito kung ano nga ba ang tunay na nangyari. Narito ang full post Liz: ""SCAM ALERT!!! wag kayo papaloko na dito! AP Event Planner-Coordinator maayos akong kausap simula nung naginquire ako hanggang sa nagsend ako ng deposit na hiningi nyo..ilang beses akong nagremind para sa date at time ng party ng anak ko at nagconfirm pa kayo!..pero sa mismong araw ng party ng anak ko sa dami kong mesaage sa inyo, wala ni isa kayong nireplyan! Ayun nga at di kayo sumipot o kahit man lang tawag, txt o pm na explanation kung bakit di kayo nakapunta wala!!!..simula kahapon hanggang ngayon nagppm ako, wala kayong sagot!..ayoko magpopost ng mga ganito pero inubos nyo na pasensya ko!..expected ng anak ko at excited sya (sinabi ko din sa inyo un) na may clown sya sa bday party nya pero di kayo dumating!! Paki report po ng page nila para wala na silang maloko pang iba!"""
0,"Ayon kay Liza, nagkaroon siya dati ng tatlong managers, si Ogie Diaz, ang first cousin ng kanyang dad na si Joni Lyn Castillo-Pillarina, at Star Magic, bago ang kanyang rebranding kamakailan. Ani Liza, ""I really don't like talking about commissions because it's a private financial matter. But people were accusing Tito Ogie of taking 40% from me. I want to clarify na hindi po yon totoo,"" Sabi ng aktres, hanggang 2015-2016, nakakuha si Ogie ng 30% na komisyon, ang kanyang Tita Joni ay 20% at ang Star Magic sa 10%, at naiwan sa kanya ang 40% lamang ng kanyang kinita."
0,"Dismayado ang isang mamimili matapos harangin at hindi palabasin ng guwardiya ng isang grocery store sa Muntinlupa. Wala naman daw siyang kinuha o ninakaw pero kahit inirereklamo na nito ang kumakalan niyang sikmura at kinakailangan ng umuwi dahil sa gutom ay ayaw pa rin siyang pauwiin hanggat hindi niya inilalabas ang lahat ng laman ng kanyang bag. ""Pinagbintangan ako nang Puregold Muntinlupa na may nilagay sa bag ko at ayaw akong pauwiin kahit gutom na ako hangang di nakikita ang lahat nang nasa bag ko sa huli napahiya sila.Laging nasa puso ko ang sinabi nang lolo ko na si Felino Neri Sr. na ""I may not leave you millions but a good name is worth more than money,take care of it INTEGRITY.HONESTY.FAiTH""  Isang walang lamang botelya ng deodorant ang bitbit ng napagbintangang si Hope Marco Neri Yutuc. Aniya nilabas niya ito sa bag para malaman na tama ang kanyang bibilhin. Nang makuha ang tamang produkto ay muli nitong ibinalik ang walang lamang deo sa loob ng bag. May resibo at nabayaran pa nito ang biniling item ngunit nanaig ang hinala ng babaeng security kaya hinarang at kinompronta ang mamimiling si Marco. Dismayado man sa nangyari ay pinatunayan nito na wala siyang kinuha at kampanteng binulatlat at ipinakita ang laman ng kanyang bag. Bagamat humingi ng pasensya ang sumitang guwardiya sa kanya ay nagngingitngit pa rin sa galit ang mga netizens dahil sa kahihiyang inabot ng 60-anyos na mamimili. Payo nila, dapat daw ay ireklamo nito ang babaeng civilian guard dahil arogante daw ito at mali na nagbintang agad ng walang sapat na ebidensya. Naiwasan daw sana ang pangyayari kung pagpasok pa lang ay sinuri na nilang maigi ang bag ng mamimili at minarkahan ang deodorant bitbit nito.Wala pa namang napapabalitang sagot sa isyu ang pamunuan ng Puregold Muntinlupa"
0,"Sa bagong video na ibinahagi ni Maegan Aguilar, ipinakita nito ang kanilang bagong tinutuluyan (one bedroom apartment) at mga bagong kagamitan umano nito. Tulong daw ito ng mga naniniwala sa kanya na hindi siya gumagamit ng ipinagbabawal na gamot. Sabay pasaring na pinunan na daw ng mga ito ang hindi naibigay sa kanya ni Senator Raffy Tulfo. Matapos ang isinagawang pagsusuri na nagsabi at nagpatunay na postibo ito sa dr0ga ay muli niyang iginiit na hindi siya gumagamit. Lahat aniya ng mga pagbabago sa kanyang pangangatawan, hitsura at kilos gaya ng pangingig ng kamay ay dahil raw ito sa kanyang sakit. ""If I'm shaking is because of my thyroid so F U! if you think it is drugs."" banat ni Maegan. Tuluyan na ngang napurnada ang pangakong tulong ng programa para sa singer dahil sa resulta ng test pero tila hindi naman na nababahala dito ang anak ni Ka Freddie. ""Sa'yo na pera mo! I don’t need your help I don’t need rehab! If anything I need counselling. That’s what I need. If anything I need a listening ear, a shoulder to cry on. That’s what I need. I don’t need rehab na tuturukan ako ng kung anu-ano, anti-psych0, anti-depr3ssant. It’s not for me, okay."" Nanindigan ito na hindi siya gumagamit at hahayaan na lang ang patuloy na pambabatikos sa kanya ng mga netizens. ""And I don’t care kung ayaw n’yong maniwala, you wanna continue bashing me, go ahead, go ahead. Kasi ang balik sa akin blessings, ang balik sa akin simpatiya at pagmamahal ng mga taong may utak, hindi tulad n’yo."""
0,"Isa sa pinakabigatin at tinitingalang artista ngayon ay ang aktor na si Coco Martin. Nakilala siya dahil sa kanyang husay sa pag-arte, mapa-teleserye man o pelikula. Nagsimula si Coco sa mga indie films at dito siya unang nakilala bilang isang actor at tinaguriang Prince of Indie films hanggang sa makapag-cross-over siya sa telebisyon at ngayon, kilala na bilang ABS-CBN’s Teleserye King. Mas lalo pang nakilala si Coco at kalaunan ay naging palayaw na ang pangalang “Cardo” matapos ang matagumpay na teleseryeng “FPJ’s: Ang Probinsyano” kung saan siya rin ang director. Ang “FPJ’s: Ang Probinsyano”, ay naging daan para sa mga dating artista na makabalik sa mundo ng showbiz. Binigyan sila ni Coco ng pagkakataong muling ipakita ang kanilang talento sa pag-arte. Samantala, hindi lamang sa pag-arte nakilala si Coco dahil hindi maitatanggi ang angkin nitong kakisigan. Kaya naman maraming babae ang nahumaling sa kanya. Isa na ito ay ang dating aktres na si Katherine Luna na nakasama ni Coco sa Indie Film na “Masahista” noong 2005. Naging malapit ang dalawa at sinasabing nagkaroon umano sila ng relasyon. Noong mga panahon na yon rin nabuntis ang aktres."
0,"Si Marvic 'Vic' Castelo Sotto na binansagang 'Bossing' ay itinuturing ng isang legend at institusyon sa industriya. Pagdating sa pagpapatawa at pagho-host ay kung hindi pinaka ay isa sa mga iniidolo ang primyadong aktor na ito mula noon hanggan ngayon. Kaya naman sa haba ng pananatili nito sa pelikula at telebisyon ay hindi na nakapagtataka kung nasaang estado man siya ngayon. Kabilang sa Top 10 Richest Pinoy Celebrity si Bossing at ayon sa mga ulat ay mayroon itong kabuuang yaman na aabot sa 150 million pesos. Mga Ferrari, Audi Q3, Mustang GT, Mitsubishi cars at ilang pang mga mamahaling sasakyan ang pagmamay-ari nito. "
0,"Hindi naitago ni boxing trainer Nonito Donaire Sr. ang pagkadismaya sa kanyang anak, ang five-division world boxing champion Nonito Donaire Jr. Aniya, hindi na raw siya interesadong magkaroon pa ng relasyon sa kanyang anak. Dagdag niya, wala raw ngayon si Donaire Jr. sa kanyang kinalalagyan kung hindi dahil sa kanya. “For 24 years I feed him but when he became a world champion he left me and not even telling me that he hired another trainer,” dagdag nito. Ayon pa kay Donaire Sr., hindi siya kailanman nakatanggap ng mga imbitasyon sa mula sa kanyang anak kahit na sa victory parties nito. Matatandaan na sinabi noon ni boxing champion Donaire Jr. na mahal niya ang kanyang ama ngunit hindi na magbabago ang pakikitungo niya rito. Ayon naman kay Rachel Donaire, ang asawa ng boxing champion, dahil umano sa pera ang alitan sa pagitan ng mag-ama."
0,"Unti-unti ay mas nakikilala ng publiko ang misis ng politiko, modelo at aktor na si Alfredo Paolo Dumlao Vargas III o Alfred Vargas na si Yasmine Vargas. Ang kanyang taglay na angking kagandahan ay iniuugnay sa mga bigating aktres na sina Marian Rivera at Carla Abellana dahil na rin sa dami ng nagsasabi na malaki ang pagkakahawig niya sa mga ito. Ang Filipina-Italian na si Yasmine Espiritu Vargas na ipinanganak sa Italy ay ikinasal kay Alfred Vargas noong 2017, matapos ang kanilang civil wedding ceremony noong 2010. Aminado rin ang misis ng aktor/konsehal ng Quezon City na fan na fan siya nito mula noon. Katunayan ay mayroon pa itong poster noon sa kanyang kwarto na siyang ikinagulat ni Alfred noong siya'y umaakyat pa lang ng ligaw at pumunta sa kanilang bahay. Love at first sight naman ang nangyari sa kapuso hunk nang una silang magkita ni Yasmine noong 2008 matapos ang kanyang show sa Sta. Cruz, Laguna. Agad na kinuha ng matipunong binata ang numero ng magandang binibini at pagkatapos ng fiesta show na iyon ay naging tuloy-tuloy na ang kanilang komunikasyon. Sa unang pagkikita pa lang daw nila ay nasabi na ni Alfred na si Yasmine na ang babaeng gusto niyang makasama habang buhay."
0,"Tanda mo pa ba ang “pambansang inuman ng kape” para sa mga Pinoy noon? Sa umaga man o sa malalamig na gabi, sa meryenda o sa simpleng kuwentuhan o sa gitna ng pag-iisip at pag-iisa, palaging may lugar ang mainit na kape sa mesa. Pero dati, bukod sa partisipasyon ng inuming ito, may isa pang bidang-bida sa mesa ng mga taong umiinom nito: ang tinaguriang “pambansang inuman ng kape”. Sa Facebook page na Batang Pinoy – Ngayon at Noon., ibinahagi ng isa sa mga admin ang litrato ng sisidlan na madalas gawing inuman noon ng kape. Tanong ng isa sa mga admin sa caption ng larawang ini-upload niya, “Nagkaroon din po ba kayo ng ganitong baso?” Marami pa ang nakakaalala na ang babasaging baso na ito ay lalagyan talaga ng powdered instant coffee! Kasabay ng pagpo-post ng litrato ay ang pagbabalik naman sa nakaraan ng mga social media user na minsan ding gumamit nito o nakakita ng mga kasama sa bahay na gumagamit nito. “Gamit namin noon kina Lola. Ganiyan ang gamit na baso noon kasi ‘pag bumili ka ng kape na pantimpla, Nescafe man o Blend 45, ‘yan ang lalagyan. Nagagawang baso kapag naubos na ‘yong pantimpla na laman,” kuwento ng social media user ni R. Pedral. “Kasabayan po n’yan ‘yong baso ng Lily’s Peanut Butter. ‘Yong ganoon din po binibili ng Inay para kapag naubos ang laman, puwede gawing baso naman!” pagbabalik-tanaw ni J. F. Gavino. “Yes, basta bumili ng kape na Nescafe, tiyak mayroon na kaming dagdag na baso. Pero napakadalang namin bumili ng kape na nasa baso kasi malimit ang naming kape ay barako or sinangag na binilad ng bigas,” saad naman ng Facebook user na si S. A. Lasheras. "
0,"Balikan natin ang panahong hindi pa mobile phone o tablet ang laruan ng mga batang Pinoy. Natatandaan mo pa ba ang mga walkie-talkie na idinisenyo sa imahe ng mga karakter mula sa sikat na fast food restaurant na Jollibee? Nagkaroon ka rin ba ng laruan ang kung tawagin ay Jolly Wacky Talky? Sa Facebook group na Classic Pare® Titos and Titas of Manila, nagbalik sa kahapon ang marami matapos mag-post ang isa sa mga miyembro na si Irvin Salazar ng mga litrato ng walkie-talkie na Mr. Yum at Jollibee. Aniya, bago nagkaroon ng cellphone ay ito muna ang ginamit nila ng kanyang kapatid. “Ito talaga ‘yong pinakaunang phone namin ng kuya ko, e,” wika niya sa caption ng mga litrato“ Hahaha mayroon kami ng kapatid ko, ‘pag nagkakagalit kami, diyan kami nag-uusap noong maliliit pa kami,” pagbabahagi ng member na si S. Datay. “Pangarap ko makabili niyan noong bata pa ako,” sabi ni P. Valencia. “Shout out sa mga classmate kong may ganito na ayaw magpahiram,” biro naman ni K. Javier. Samantala, may mga nagsabi rin na naitabi pa nila ang mga classic na laruang ito na binili sa Jollibee. “Mayroon pa rito niyan sa house namin hanggang ngayon. Pangatlong pair ng phone toys, walkie-talkie ng eldest daughter ko at eldest son ko. Kasi ‘yong una at pangalawang fone nila dito sa house e ‘yong may wire,” pagbabahagi ni S. G. Roxas. “I still have the one I bought before for my kids. Now, they are 28 and 27 years old,” sabi naman ni T. Valenzuela. "
0,"""Alam n’yo, ako ang ikalawang presidente ng republikang ito na nagdeklara ng martial law. Kahit na ayaw ko, dalawa lang kami na opisyal (on record?) na nagdeklara ng martial law at hindi maganda iyan para sa akin dahil ang gusto ko talaga ay kapayapaan para sa aking bansa."" Si Duterte nga ba ang ikalawa pa lang na pangulo na “opisyal” na nagdeklara ng martial law?"
0,"Sinabi ng ni Villar, ang agriculture and food committee chair, sa isang news release na hindi niya kailanman ipinlano na magpanukala ng batas na magbabawal sa pangunahing pagkain ng mga Pinoy. STATEMENT “Hindi ako nagpaplano na gumawa ng batas na magba-ban sa unli rice, hindi talaga. Sinabi ko lang ang aking pag-aalala na ang pagkain ng sobrang kanin ay isa sa mga pangunahing sanhi ng mataas na blood sugar na humahantong sa diabetes. Pero, syempre, hind ko mapipigilan ang tao na kumain ng kanin na walang limitasyon. Nasa sa kanila iyon. Ito ay pagpapahayag lang ng aking tunay na pagmamalasakit.” Sa interview ng TV5 anchor na si Raffy Tulfo, nilinaw ni Villar: “Eh, pero hindi naman po tayo mag-le-legislate na ipinagbabawal ang rice (But we won’t push for a law banning rice), I’m just telling them that we should adopt a healthier diet.” (Ang sinasabi ko lang sa kanila, umayon sa pang mas malusog na diyeta.”)"
0,"Inulit ni Pangulong Rodrigo Duterte, sa ikalawa niyang state of the nation address (SONA), ang maling pahayag na nauna niyang ginawa tungkol sa paglago ng ekonomiya ng Davao City. PAHAYAG Sabi ni Duterte: Dalawampu’t tatlong taon akong mayor ng Davao. Makita mo ang Davao ngayon. Kayo naging mga LGU dati. Anong lungsod ang umaabot ng may siyam na porsiyentong pag-unlad (ng ekonomiya)? Eh nandoon pa kami sa Mindanao, binobomba pa kami sa Davao. Ang Davao siyam (na porsiyento ang) pag-unlad."
0,"PAHAYAG Sinabi ni Duterte: “Kaya sabi ko kay Ubial, hindi niya kasalanan… dahil ito sa pagkuha, pero ganun kahaba (ang proseso). Si Secretary Ubial andito? Andito ka ba, Kalihim? Palitan (mo) ang pamamaraan dahil papalitan kita… Ngunit bilang pangmatagalang solusyon, hinihimok ko ang Kongreso na lubusang na repasuhin ang mga umiiral na batas sa pagkuha, at gumawa ng batas na matitiyak ang mabilis na paghahatid ng mga kalakal at serbisyo sa mga tao – lalo na ang mga gamot at mga kagamitan sa ospital. Kasi itong militar, sabi ko ‘Huwag isipin/pansinin ang COA.’ Sasagutin ko iyan.”"
0,"Sa kanyang ikalawang State of the Nation Address (SONA) noong Hulyo 24, sinabi ni Pangulong Rodrigo Duterte na ang pagbabago ng administrasyon sa United States (Estados Unidos) ay nagdala rin ng pagbabago sa pagkaintindi sa kanyang giyera laban sa droga. Ginaya niya ang kaibahan kung paano siya kinausap nina dating Pangulong Barack Obama at Pangulong Donald Trump tungkol sa isyung ito. Kasabay nito, kinuwestiyon niya kung paano patuloy na naniniwala ang mga Pilipino at pinahahalagahan ang US, samantalang ito ay “alanganin” at inihalintulad ito sa isang bentilador, “urong-sulong.” PAHAYAG Sinabi ni Duterte: “Bakit kayo bilib diyan sa puti? … Una iyong Tagapagsalita ng State Department, akala mo kung sino. Akala nila mas matalino pa sila sa akin… pagkatapos ang tauhan ng Pangulo, tapos Obama… [nagsasalita na tong slang] ‘Gusto kong ipaalala … Ginoong Duterte na … ang polisiya ng’… Pagdating ni Trump, [Nagsasalita na tonong slang] ‘Oh oo Ginoong Pangulo, hinihintay namin ang iyong tawag. Ginagawa mo itong lahat ng tama, at ginagawa namin ang …… ‘ Kaya, iyan ang halaga ng bansa na iyong pinahahalagahan. Alanganin … parang bentilador, okay dito … o hindi na okay (… tulad ng isang bentilador na okay isang sandali at pagkatapos ay hindi na). Ito ay pabagu-bago. Tapos kayong mga NGO diyan bilib kayo. (At kayong mga NGO humahanga sa kanila nang labis). Hindi ko talaga maintindihan (ang) Pilipino. (Hindi ko talaga maintindihan ang Filipino). Kailangan pa ang isang Amerikano na magsabi na ako ay anak ng isang puta, at nangangailangan pa ng isang Amerikano na magsabi ng ‘O ikaw ay mahusay. Isa kang bayani sa iyong bansa.’ Eh saan ako pupunta nito ngayon? “(Saan ako pupunta ngayon)?”"
0,"Sa pagsasalita sa harap ng mga tao sa Tagum City, sinabi ni Pangulong Rodrigo Duterte na ang Commission on Human Rights ay nagdedepensa sa mga kriminal at mga criminal lang ang kliyente nito. Noong Hulyo 1, sa ika-50 anibersaryo ng pagkakatatag ng lalawigan ng Davao del Norte, sinabi ng Pangulo: “Kadalasan, itong (Commission on) Human Rights ipinagtatanggol ang mga criminal. Wala na silang kliyente na hindi criminal.”"
0,"Sa isang pakikipanayam sa media pagkatapos ng kanyang State of the Nation Address (SONA), sinabi ni Pangulong Rodrigo Duterte na nais niyang buwagin ang Commission on Human Rights (CHR). Nauna rito, inakusahan ng Presidente ang komisyon ng pagtatanggol sa mga kriminal, at pagbubulag-bulagan sa mga krimen na ginagawa ng mga adik sa droga, na salungat sa mandato ng CHR. Maging ang Justice Secretary ni Duterte, si Vitaliano Aguirre, ay maling tinuligsa ang CHR sa hind pagsasampa ng mga kaso laban sa mga nagkakasalang miyembro ng kapulisan."
0,"Umaasa si Communications Assistant Secretary Margaux “Mocha” Uson na mapahaba ni Pangulong Rodrigo Duterte ang kanyang termino “sa anumang posibleng paraan.”  ANG PAHAYAG Sa kanyang kolum sa Philippine Star noong Hulyo 4, binanggit ni Uson ang mga nagawa ng kasalukuyang administrasyon sa unang taon nito at sinabi: “Kung marami siyang nagawa sa loob lamang ng isang taon, isipin (natin) kung ano ang maaaring magawa niya para sa mga Pilipino sa kanyang natitirang limang taon? Lalo na kung ang iba pang mga pulitiko ay hihinto sa pag-iintindi sa kanilang sariling interes at simulan ang paggawa ng kanilang tungkulin sa mga tao. “Naniniwala ako na hindi sapat ang anim na taon. Umaasa ako na ipagpapatuloy niya ang kanyang termino sa anumang paraan upang tiyakin na ang ating bansa ay maiaangat mula sa kakila-kilabot na hukay na pinagdalhan sa atin ng mga nakaraang Pangulo.”"
0,"Sa pangalawa niyang State of the Nation Address, ipinahayag ni Pangulong Rodrigo Duterte na siya ay isang bully o butangero, lalo na sa pakikitungo sa “mga kaaway ng estado.” ANG PAHAYAG Nakatutok ang kanyang panunuligsa sa National Democratic Front of the Philippines (NDFP), na sinusubukan kausapin ng pamahalaan para sa isang kasunduang pang kapayapaan. “Iyon ang dahilan kung bakit ito … bully. Alam mo naghapunan ako kasama sila, sa Bayan. Itong NDF kasi — dati kong mga kaibigan talaga ang NDF. Tumatawid ako sa, sa hangganan ng ideolohiya dati. Ako yung nakakapasok sa teritoryo at talagang mga magkaibigan kami. Ngunit nagbago na ang panahon dahil iniluklok ako ng Diyos dito at naga-alaga ako ng Republika—ng isang Republika. Sabi nila doon, bully daw ako. Eh tarantado pala kayo, talagang butangero ako. [tawanan at palakpakan] Putang ina. Talaga bully ako, lalo na sa mga kaaway ng estado.” "
0,"Sa isang pagdinig sa Senado noong Sept. 5 tungkol sa pagpatay sa 17-taong-gulang na estudyanteng si Kian Delos Santos, pinaliit ni Philippine National Police Chief Ronald Dela Rosa ang kanyang datos kaugnay ng giyera laban sa droga. ANG PAHAYAG Sumasagot sa tanong ni Sen. Franklin Drilon tungkol sa bilang ng mga indibidwal na napatay sa mga “lehitimong” operasyon ng pulis simula noong Hulyo 1, 2016, sinabi ni Dela Rosa: “2,216, your honor, 2,216."
0,"Nabulabog ang social media noong Biyernes ng umaga nang ilabas ng Philstar.com ang isang ulat sa Philippine Star na pinirmahan ni Pangulong Rodrigo Duterte noong Agosto 29 ang isang bagong batas na ipinagbabawal ang fake news. ANG PAHAYAG Ang headline ng istorya online noong Sept. 1 online ay “Ang pagkalat ng fake news isang krimen na ngayon. Sinabi nito: “Pinirmahan ni Pangulong Duterte ngayong linggo ang Republic Act 10951, na kinabibilangan ng isang probisyon na nagpapataw ng mga parusa sa taong napapatunayang nagkakalat ng fake news na maaaring makaapekto sa pampublikong kaayusan. Ang istorya ay nakuha na ng lagpas 24,000 likes sa Facebook, at 4,680 shares."
0,"Maaaring may katotohanan ang kanyang pahayag na pinagmamalupitan niya ang Philippine Daily Inquirer at ABS-CBN, ngunit mali si Pres. Duterte sa pagmamalaki na siya lamang ang presidente na umatake sa parehong organisasyon ng media. ANG PAHAYAG Sa isang talumpati noong Agosto 24 sa Marawi City, sinabi ni Duterte: “Kaya ako lang ang Presidente na bumibira ng Inquirer pati ABS-CBN. Binababoy ko talaga. Kasi alam nila basura eh.” Karaniwan sa kanyang mga talumpati, gumamit ang presidente ng dalawang kolokyalismo, “bumibira” at “binababoy.” Ang una maaaring isalin bilang – umatake; ang ikalawa, malapit sa pandiwang pagmalupitan. "
0,"Mula sa pagiging pag-aari ng Amerikano, ang social network na Rappler ay inaakusahan naman ngayon ni Pres. Si Rodrigo Duterte na pinapatakbo ng pinakamalaking media conglomerate ng bansa, ang ABS-CBN, Corp. ANG PAHAYAG Sa isang speech noong Agosto 11 sa open house sa Southern Philippines Medical Center Children’s Cancer Institute sa Davao City, sinabi ni Duterte: “Alam mo, sinasabi ng Saligang-Batas na ang media ay dapat na 100% pagmamay-ari ng Pilipino. ABS-CBN ang nagmamay-ari sa Rappler. Ang Rappler ay pag-aari ng mga Amerikano. Kung mayroon kang puhunan sa isang kumpanya na Pilipino ngunit ipinagbabawal ang pagmamay-ari kahit katiting na halaga, iyan ay isang paglabag sa Konstitusyon.” "
0,"Noong Agosto 24, ang pahina ng Facebook nito ay nag-post ng isang link sa website nito, hatid ang pekeng ulat, “WATCH: Hontiveros, nanawagan ng EDSA 3 para patalsikin si Pangulong Duterte.” Ang post ng GFORD noong Agosto 24 ay lumabas nang si Hontiveros ay laman ng balita dahil sa kanyang pag-ako ng pangangalaga sa mga saksi sa kaso ni Kian Loyd Delos Santos. "
0,Risa Hontiveros Kasama Sa Drug Protector Watch List Ayon Kay President Duterte! Panoorin! Senator Risa Hontiveros umalma ng makita ang listahan ng mga Drug Protektor sa bansa. Ayon kay Pres. Duterte kasama ang senador sa mga polical drug protector. 
0,"Inilarawan ni Pangulong Ferdinand Marcos Jr. ang pagsisikap ng gobyerno na mabawi ang ill-gotten wealth ng kanyang pamilya bilang “propaganda” at “napatunayang hindi totoo.” Sa isang panayam noong Marso 4 sa pangulo sa programang 7:30 ng Australian Broadcasting Corporation, binanggit ng mamamahayag na si Sarah Ferguson na “kinikilala” ng mga korte ng Pilipinas hindi lamang ang mga kalupitan kundi pati na rin ang pandarambong at katiwalian na naganap sa panahon ng rehimen ng kanyang ama, ang yumaong diktador na si Ferdinand Marcos Sr. Isang tawa na tila may-halong kaba ang pinakawalang tugon ng pangulo, na nag-udyok kay Ferguson na tanungin kung ano ang nakakatawa at kung ayaw niyang makitang ibinalik sa mamamayang Pilipino ang dinambong na pera. Sumagot si Marcos: “Cases were filed against me, my family, the estate, etcetera, and up to now, we have, the assertions that were made, we have been shown to be untrue.” Diniin ni Ferguson si Marcos, binanggit na kailangan pang mabawi ng Presidential Commission on Good Government (PCGG) ang “malaking halaga ng pera” mula sa kanyang pamilya. Dito, sinabi ng pangulo: “I think that having seen the facts, as they have been slowly revealed, further true investigation, not propaganda, but actual true investigation, the court cases and investigations by all kinds of NGOs, different agencies, that has changed and people can see that it was propaganda.”"
0,"Duterte papunta sa China sa Martes na may hindi bababa sa 200 miyembro ng Philippine business elite upang ihanda ang daan para sa kung ano siya tawag ng isang bagong komersyal na alyansa, sa gitna ng deteriorating relasyon sa longtime kapanig ng Estados Unidos. Sa Linggo, Duterte sinabi siya itataas ang isang kontrobersyal arbitral nakapangyayari sa South China Sea sa China lider at vowed hindi na sumuko anumang soberanya o lumihis mula Hulyo award sa pamamagitan ng tribunal sa Hague. Nakapangyayari Ang Aaksyunan isang dagok sa China malawak na claims sa South China Sea. Beijing ay tumangging kilalanin ang kaso at ay chided anumang bansa na sinasabi ito sa sumunod sa mga nakapangyayari. Sa interbiyu Xinhua-publish sa Monday, Duterte sinabi niya pinaghahanap negotiation, hindi paghaharap, sa ibabaw ng South China Sea. ""Walang kahulugan sa pagpunta sa digmaan. Walang pang-unawa aaway sa loob ng isang katawan ng tubig, ""Duterte sinabi. Sa Brunei, Philippine Foreign Secretary Perfecto Yasay sinabi ng South China Sea isyu ay hindi ang pinagsama-samang kabuuan ng mga relasyon sa pagitan ng Tsina at Pilipinas, ngunit ang oras ay hindi pa tama para pag-usapan paglutas ng mga ito. ""Mayroon pa kaming upang bumuo ng up ang nawalang tiwala at confidence na ay weakened o bagbag sa loob ng nakaraang administrasyon,"" Yasay Sinabi reporters. ""Ngunit pagkatapos namin ay dapat hindi rin makaligtaan ang mga pagkakataon para sa kalakalan at pang-ekonomiyang relasyon na kami ay kailangan ng mas maraming bilang China.""  Duterte ipinahayag din pasasalamat sa China para sa hindi criticizing kanyang digmaan sa droga, na kung saan ay sparked alalahanin sa Western capitals tungkol extrajudicial killings, na may Philippine police sinasabi ito ay pumatay ng halos 2,300 mga tao. ""China hindi criticizes,"" Duterte sinabi sa Xinhua interview. ""Tinutulungan tayo ng tahimik.""  gumagalaw Ang unpredictable presidente upang makisali China, lamang ng ilang buwan pagkatapos ng arbitral award sparked fears sa rehiyon ng isang sumasagot na hampas sa pamamagitan ng Beijing sa South China Sea, markahan ang isang kapansin-pansin na pagbaliktad sa patakarang panlabas ng Pilipinas dahil siya kinuha opisina noong Hunyo 30. Duterte sinabi Xinhua kanyang lolo ay Intsik. ""Ito ay lamang China (na) ay maaaring makatulong sa amin.""  China Foreign Ministry mas maaga na hinahangad upang downplay ni Duterte Linggo remarks sa arbitrasyon. Tanungin ang tungkol sa kanyang mga komento, Chinese Foreign Ministry spokeswoman Hua Chunying sinabi Duterte gagawing kanyang mga patakaran para sa kapakanan ng kanyang bansa at mga tao. ""China pinto ay palaging bukas sa Pilipinas, at sa tingin ko rin na iyong napansin na President Duterte ay maraming beses sinabi siya ay nais dialogue sa Tsina,"" idinagdag niya."
0,"Magugunita na nagsagawa ng kilos protesta ang ilang residente ng Sitio San Roque sa Quezon City kahit na mayroong enhance community quarantine at walang permit para magprotesta. Ito ang dahilan kung bakit pinaghuhuli ang mga ito ng Quezon City Police District (QCPD). Sa tweet ng aktibista na si Renato Reyes Jr., sinabi nito na hindi bababa sa P15,000 ang piyansa ng bawat isa sa mga naaresto. “Wala na nga silang makain, pagbabayarin pa ng P15,000 each (They’re already hungry, and yet they’re being made to pay P15,000,” sabi ni Renato. Dito sumagot si Frankie at nag-alok na piyansahan ang isa sa mga nahuli, habang ang kanyang mga magulang ang bahala sa mga natitirang lumabag sa quarantine. “i’ll sponsor one. please give the details… and my parents would like to cover the other twenty,” sabi ni Frankie. Ayon kay Quezon City Task Force Action Officer Rannie Ludovica, pakana daw ng leftist group na KADAMAY kung bakit nagsagawa ng rally ang mga tao. "
0,"Bumuhos ang suporta para sa isang mayamang good samaritan na sinasabotahe umano ng mga mayayamang kapitbahay ang kanyang ginagawang pagtulong sa mga nangangailangan. Sa mga vlog ni Francis Leo Marcos, sinabi nitong nawala ang kanyang Facebook matapos niyang hamunin ang mga kapwa mayayaman na kapitbahay na tumulong din sa mga Pilipino na apektado ng COVID pandemic. Kuwento ni Marcos, nag-vlog siya noong March 30 kung saan kinalampag niya ang kanyang mga kapitbahay at pagkagising niya ngayong March 31 ay inulan siya ng reklamo ng mga ito. Hinaharang umano ng mga kapitbahay niya ang pamamahagi niya ng sako-sakong bigas. "
0,Madaming netizen ang nakikisabay sa stress ng Pilipinas kagaya ng netizen na pinagsabihan si Toni Gonzaga na mag sonate naman puro kasi post lang ng post si Tony Gonzaga. Masyado namang naging judgemental ang isang netizen. Porke di nagpopost si Toni eh pagsasabihan na nya ng ganun. Ano na ba ang nangyyari sa utak ng mga ilan sa pinoy ngayon? nasaan na ba ang mga utak ninyo? Kaya naman sinagot ni Toni ito at sinabing di lahat ng pagtulong ay pinopost sa social media.
0,Si Angel Locsin ay trending na naman ngayon pagkatapos sagutin ang isang netizen na sinabihan sya na pagsabihan nya mga kapwa artista nya na nang ba bash sa Pangulo ng Pilipinas na si Rodrigo Duterte. Grabe na talaga ang Pilipinas instead na magtulungan eh pambabatikos sa Presidente ang inaatupag. Nakakawalang gana nakakabwisit ang mga Pilipinong ganito. Magtulungan na lang sana tayo at maging responsible filipino citizen.
0,"Madami ang baasar sa lalaking ito matapos pinagtatapon lang ang relief goods na bingay sa kanya. Galit na galit pa ang lalaki kasi kulang daw ang bingay sa kanya. Malayo pa raw ang pinanggalingan nya naglakad sya ng napakalayo. Pinuna naman ng mga netizen ang ginawa ng lalaki. Karamihan naman talaga ay di nakatanggap, mabuti pa sya nakatanggap ng relief yung mga iba hindi tapos itatapon na lang nya ng ganun grabe."
0,"Kapapasok lang na balita isang owner ng pisonet ngayon ang nakaquarantine sa isang ospital sa Metro Manila Batay sa datos ng Department of Health (DOH), Ang (PUI) Patient Under Investigation na ito ay walang travel history. Ang hinala ng DOH at awtoridad dahil ito sa negosyo niyang Pisonet permanenteng isinara ng Barangay, Pulis kasama ng mga Sundalo ang nasabing Pisonet Shop. Nakikipag-ugnayan na ang mga taga-DOH na makipagtulungan sa kanila ang mga nakasalamuha ng Negosyante. Sa ngayon ay pinapayuhan ang iba pang may-ari ng Computer Shop at Pisonet Shop na ""Wag magbukas sumunod sa gobyerno eh! kung ayaw sumunod hulihin, ipasara at kunin ang mga unit"" saad ni DOH Sec.Duque. "
0,"Hiniling ni Pangulong Rodrigo Duterte sa mga tagapagtaguyod ng karapatang pantao na tumulo at iwasan ang pagbibigay ng mga dahilan sa publiko upang makipagtalo sa mga opisyal ng pulisya at sundalo na nagpapatupad ng quarantine ng komunidad sa Metro Manila. Isang madaling paraan upang alisin ang fungus! Sa telebisyon na address Lunes, sinabi ni Duterte na mas mahusay na iwasan ang paghikayat sa mga tao na igiit ang kanilang mga karapatan lalo na sa panahon ng krisis. “They go to the opposite side, sinasabing ‘yung mga pulis hindi kayo maaresto’ you know, you don’t have to say that eh you encourage people to assert something na kunting bagay lang makikipag away sa pulis,” Duterte said. "
0,"Ang pangunahing dahilan kung bakit ito lumalabas ay dahil sa hormones at madalas ito sa mga babaeng nasa menopausal at postmenopausal stage at dumaraan sa hormone replacement therapy. Ang ibang dahilan nito ay tulad ng vitamin D deficiency at sobrang pag-inom ng caffeinated beverages at alkohol. Kapag masyado kang nag-aalala sa cysts, pwede kang pumunta sa doktor para alisin ang laman na tubig nito, pero dapat mong malaman na maaari itong mapuno ng tubig uli. Maaari ka ring magpa-opera pero ito ay madalas na huling pinapagawa ng maraming kababaihan. Sa kabutihang palad, mayroong mga natural at mabisang panlunas para dito na natuklasang ligtas at mabisa para sa maraming kababaihan. ANG ILAN DITO AY: 1. WHEAT JUICE MGA SANGKAP: Ice cube container Sariwa na green wheat leaves Tubig PAANO GAMITIN: Dikdikin ng mabuti ang isang kumpol ng wheat leaves para makuha ang kanilang katas o juice. Ilagay ang juice na ito sa ice cube containers at palamigin sa pridyeder hanggang magyelo. Maglagay ng isang ice cube na ito sa isang baso ng tubig at inumin bawat umaga ng halos 3 buwan. Napaka-epektibo nito dahil ang green wheat ay mayaman sa amino acis, minerals at vitamins. At natuklasang mabisa rin ito sa pagsugpo ng ovary at kidney cysts. 2. MIXED TEA MGA SANGKAP: Mint Elderberries Mistletoe Calendula Yarrow Tubig PAANO GAMITIN: Ihalo lahat ng sangkap sa tubig at lutuin hanggang kumulo. Ang panlunas na ito ay maaaring umabot ng 6 buwan bago ka makakita ng resulta per sadyang napaka-epektibo nito. Ang mga halaman sa resipe na ito ay pinapalakas ang immune system, pinapababa ang pamamaga at pinipigilan ang paglaki ng tumor. Ang rekomendadong dami ng pagkunsumo dito ay 1l sa araw-araw ng hindi lalampas sa 6 buwan. Importante rin na kumain ka ng malusog at balanse habang ginagamit mo ito. Iwasan ang alkohol at mga dairy products. Para madagdagan ang bisa nito, maglagay ng kaunting patak ng sage, yarrow, mistletoe at lemon balm. Mapapakalma nito ang katawan sa pagbaba ng stress at tension. 3. HOUSELEEK Ang pangkaraniwang halaman na ito ay maraming pakinabang sa kalusugan. Tumutulong ito sa pagsugpo ng maraming sakit tulad ng breast, kidney at overy cysts. MGA SANGKAP: 300gr houseleek leaves 300gr natural honey PAANO GAMITIN: Hugasan ang houseleek leaves at dikdikin ito ng mabuti. Ipagsama ang paste na galing dito sa 300gr ng organic honey. Haloin ng mabuti at ilagay sa babasaging jar. Ilagay sa pridyeder ng isang linggo at haloin paminsan-minsan. Uminom ng 1 teaspoon ng mixture na ito 3 beses sa isang araw bago mag-almusal, bago magtanghalian at bago maghapunan."
0,"Kung iniisip mo na ang stoke ay nangyayari lang sa mga matatanda, oras na para malaman mo na kahit anong edad ay pwedeng magka-stroke. Isa sa mga importanteng bagay ay ang matutong pansinin ang mga maagang senyales ng stroke at humingi kaagad ng tulong-medikal. Ito ang mga karaniwang maagang senyales ng stroke: 1. Paglabo/pagkawala ng paningin Ang stroke ay karaniwang nagsisimula sa mata. Maaari itong umepekto sa isa o sa dalawa mong mata. Mga 44% ng nakaranas ng stroke ay dumanas ng panlalabo ng mata bago sila lubos na ma-stroke. 2. BIGLAANG PAGKAHILO Ang vertigo o pagkahilo ay karaniwang nangyayari sa mga kababaihang may edad na 45 pababa. Malinaw na palatandaan ito na dapat mong magpakonsulta sa doktor sa madaling panahon. 3. HIRAP SA PANANALITA/PAGUNAWA SA SINASABI NG TAO Sa ilang bahagi ng araw, ang maliliit na sandali ng pagkalito ay hindi masyadong pinapansin ng tao. Ang pagkahilo at hindi makapagsalit ay nagsasanhi ng matinding confusion o pagkalito. 4. WALANG BALANSE/HIRAP SA PAGLAKAD Ang hindi inaasahang pakiramdam ng ganap na panghihina at katamlayan sa kamay at paa ay maaaring hudyat ng isang stroke. Ang ilang dumanas dito ay nakaranas ng paralysis at nawala ng malay-tao. Ang paralysis o hindi makakilos na kondisyon ng katawan ay karaniwang palatandaan ng stroke at nangangailangan ito ng mabilis na medical attention. Gawin ito para masubukan ang sintomas – buksan at itaas ang kamay na nakaharap sa taas ang palad, wag galawin sila sa posisyong ito ng 10 segundo. Kapag bumagsak ang isang kamay mo sa gitna ng oras na iyon, maaaring nanghihina ang iyong mga kalamnan. 5. KIROT SA ISANG PANIG NG MUKHA Ang stroke ay karaniwang walang sakit na dala, pero kapag naranasan mo ang mga biglaang kurot ng sakit sa iyong mga kamay at paa o sa isang panig ng iyong mukha, maaaring magkakaroon ka na ng stroke pagkalipas ng ilang sandali lamang. 6. SAKIT SA ULO AT MIGRAINES Isa rin ito sa kadalasang sintomas ng stroke. Natuklasan ng mga scientists na sa 588 ng kanilang volunteers na nagkaroon ng stroke kasama ang matinding sakit ng ulo ay halos mga kabataan na palaging nakakaranas ng migraine. Ang isang pananaliksik ay ipinakita din na ang kasong ito ay mas madalas mangyari sa mga babae. 7. PARALYSIS NG MUKHA Isa sa pinakamadalas na sintomas ng stroke, at karaniwang isang panig lang ng mukha ang paralisado. 8. FATIGUE O PAGKAPAGOD Ayon sa mga pag-aaral, ang mga babae ang kalimitang dinadapuan ng pagkapagod, pagkalito at pagkahilo pagdating sa stroke. Lahat ng ito ay malinaw na palatandaan ng stroke. 9. HICCUPS Ang sintomas na ito ay madalas din sa mga kababaihan. Ang stroke ay inaatake ang breathing center sa utak na nagdudulot ng hiccups. 10. PAGHAHABOL NG HININGA/PANGINGINIG Ang biglaang kawalan ng hininga at hirap sa paghinga ay madalas na nangyayari sa merong stroke. Ang heart arrhythmia ang nangyayari dahil sa kakulangan ng oxegyn."
0,"YONG PAGSULPOTAN NG MGA HOKAGE GROUPS AT MGA ILEGAL NA GRUPO SA FB AY DAPAT MAIMBESTIGAHAN. Una, ginagamit etong avenue para lumabas ang kabastosan sa mga babae, at kung sino man puedeng yurakan ang karapatan, Pangalawa, maging aral sana sa mga gumagamit ng facebook wag makipagchat kahit kanino at lalong lalo na wag kayong makipagLIVE sa kchat ninyo. Di ninyo alam narerecord na kayo. Baka sa susunod maging trending kayo pero puro naman sa kabastosan. Kaya mga ka-DDS wag pabibiktima, ilagay ng tama ang inyong pakikipagflirt sa social media. Mahirap na ang technology ngayon puede nang gawin kahit anong paraan para marecord ang iyong pribadong gagawin. Sanay maging aral eto. At sana matimbog na ang mga miembro ng Hokage groups na yan dahil parang mga walang ina, o kapatid na babae lang. Dapat sa kanila ipadala doon sa Marawi nang di pamaresan. "
0,Wala ng mas sasakit pa sa parte ng isang magulang ang mawalan ng isang anak. Anak na nagbibigay sa kanila ng lakas para magpursigi sa buhay. Anak na nagpapakumpleto ng kanilang araw at nagpapawala ng pagod sa hirap ng buhay. Pero paano kung ang anak na iyon ay binawi na ng Panginoon? Paano kung ang anak na iyon ay nawala sa hindi magandang paraan? Ang malaman na ang sanhi ng kanyang pagkawala ay dahil sa kapabayaan? Na matapos mong ipagkatiwala ang buhay ng anak mo sa mga MAS NAKAKAALAM ng karamdaman niya ay sila pa ang magiging sanhi ng maagang pagkawala nito. Ganito ang nararamdaman ng pamilya ni Jiana Zarate na matapos ipaconfine ang anak dahil sa sinasabing dehydration at iasa ang buhay ng anak sa mga doctor pero bakit ganito ang ginawa sa baby. Basahin at tignan niyo po ang mga litrato ng isang MALUSOG NA BABY paanong nauwi sa pagpanaw.
0,"Sa pag-iimbestiga ng Women and Children’s Protection Desk (WCPD), ganap na alas-12:00PM nang sunduin ng 43-anyos na amahin si Jaime Melitante, suspek, isang construction worker, ang biktima sa eskwela­han nito para daw mag-bonding sila dahil sa mahabang taon na hindi pagkikita.”Ito ang pagdaramdam na sabi ng isang ina matapos halayin ng kanyang dating asawa ang kanilang sariling anak na mayroon pang kapansa­nan sa dalawang binti, nang kuhanin ito ng biological father sa pinapasukang eskwelahan kamakalawa ng tanghali sa Caloocan City. Wala ring tigil sa pag-iyak ang 14-edad na biktima na nasa ika-anim na baitang sa elementarya dahil sa trauma na naranasan sa kamay ng sariling ama na matagal din niyang hindi nakita pagkatapos na iwanan sila ng kanyang ina at sumama sa ibang babae noong isang buwang gulang pa lamang siya."
0,"Dalawang bata sa Naga City ang tinangkang dukotin nang mga sindikato na nangunguha ng bata.masiyahin at masigla na ngayon ang batang si Junior walong taong gulang,Enero 21 taong kasalukoyan bandang hapon mag isa syang naglalakad sa Naga City si junior na bigla syang dinukot nang mga lalaki na naka takip ang mukha na bumaba sa puting Van, Ayon kay Junior""pupulsuhan lang daw ako tapos pabababain na nila din daw ako.""pero may napansin daw sya sa likod nang puting van,na parang karne pero parang katawan daw ng tao na pinaghiwalay-hiwalay,Nang napulsuhan na Junior binaba sya sa kanto nang isang highway.Nakita sya nang kanyang kapatid makalipas ang ilang oras,ayon sa kapatid ni Junior""nakita ko ang kapatid ko  nasi Junior na iyak nang iyak.""  Limang araw matapos dukotin si Junior tinangaka dukotin din ang isang labing limang taong gulang na lalaki na kagagaling lang sa eskwelahan,Ayon sa bata""huminto sa harapan niya ang isang itim na van at tinangka syang dukotin pero pumiglas at nanlaban sya at sya ay nakatakas sa pagkakahawak ng mga lalaki.""Nakauwi ang binatilyo sa kanilang bahay gamit ang tricycle na sinakyan niya,matapos ang insidente naghigpit ang pamunuan ng paaralan ng Naga City sa nang yari na magkasunod na pagtangkang pagdukot sa dalawang bata,"
0,"Tinanong ni Lacson kung bakit magkaiba ang naging statement nito patungkol sa pagkakapatay kay Mr. Patasaja at ng pamilya nito. Sa presscon kasi noong February 20, sinabi mismo ni Lascañas na nangyari ang nasabing krimen sa harapan niya taliwas sa nakasulat sa kanyang affidavit na sinasabing narinig niya lamang ang putok at nasa labas siya ng bahay ng mangyari ang insidente."
0,"Noong una ay itinanggi ni Lascanas ang allegasyon na may Davao Death Squad pero kahapon ay nagpasabog ito ng pahayag na totoo ang Davao Death Squad at isa siya sa membro ng grupong vigilante. Pero ang ibang senador ay hindi naniniwala sa mga pasabog nito kahapon. Isang netizen na si Joni Dizon, isang  Renal  Nurse na nagtatrabaho sa abroad ay nagsiwalat ng pahayag kung bakit bumaliktad itong si Lascanas. Sinabi ni Joni Dizon na itong Lascanas pala ay may dinadamdam na sakit sa kidney at kailangan ng pera para sa pagdialysis nito. Basahin ang buong kwento sa ibaba: Lacañas sold his soul to the Devil. From Joni Dizon I can see 3 scenarios kung bakit bumaligtad si Lacanas and all of them he has a lot to gain and nothing to lose. He is a kidney failure patient who had hemodialysis before he had kidney transplant. Dialysis nurse ako and before I left the Philippines, 1 session of dialysis cost around P8000 x 3/week =P24,000/week +laboratories, mga gamot etc. So dapat ang hawak niyang pera ay atleast P30,000/week. Siyempre, mas mahal na ngayon yan. Kidney transplant cost atleast P1 million pesos . Then he has to take anti-rejection tablets which depending on the brand can cost atleast P100 each , some brands need to be taken 2x/day. Pero hindi lang naman yun ang gamot na iinumin, madami pa. So atleast P1000 per day ang gastos nya sa gamot. Then lagi pa yang magpapacheck up then bloodtest etc. I believe he is now retired? Yang pension nya kulang pa yan sa medical needs nya. So need nya money. That’s my first scenario. 2nd , might be his kidney transplant is failing which mean he has to go back to dialysis . So again , need nya ng pera. 3rd, his kidney transplant is failing , his prognosis is bad because of his age and he is dying . So wala na syang paki kahit mamatay sya pero he is thinking wala syang maiiwang pera sa pamilya nya since lahat nga ng pera nya ay naubos na sa sakit nya. So again it came down to money. Mixed feelings ako dito. Galit ako kasi bumaliktad sya dahil sa pera at sinisiraan nya si Duterete. Pero as a renal nurse I can understand how he needs to kapit sa patalim. I have a patient before and she said kahit ibenta nya kaluluwa nya ke satanas me pampadialysis lang , she will do it. It seems like binenta na ni Lascanas ang kaluluwa nya ke satanas aka Trillianes/LP"
0,Batang babae hinihinalang pinagsamantalahan at pinatay ng tallong kalalakihan.Ilang araw na nawawala ang batang biktima nang kanyang mga magulang.may nakapasabi sa kanila may natagpuang bangkay ng babatang babae malapit sa ilog.Nong makita nila ang sinasabing bangkay ay nakumperma nila na iyon nga ang kanilang anak. Ayun sa autopsy report ang babae ay dalawang araw na itong patay at pinagsamantalahan ito nag tatlong katao dahil may tallong sampul ng cell ang nakita sa kanyang ari na patunay na ito ay pinagsamantalahan ng mga suspek.wala pang lead o pagkakakilanlan sa mga suspek dahil wala ito na iwan na ebidinsya sa crime scene.kaya patuloy ang embistigasyon ng mga kapulisan tungkol sa panyayaring ito. Nagbabala ang mga kapulisan na mag-ingat po tayo dahil marami namang pagala-gala na kriminal sa ating bansa.kung maari lang daw pagkagat nang dilim ay wag na tayong lumabas ng bahay kung hindi naman inportante ang inyong lakad.Kung lalabad daw nang bahay kung maari magsama para makasigurado sa inyong kaligtasn.
0,"Maiinit na pinag-uusapan ngayon sa social media ang #LeniLeaks o ang mga na-leak na chat at emails conversations ng opisina ng Vice President at mga taga-suporta nito. Ang mga leaked conversation na ito ay inilabas nina ThinkingPinoy at Sass Rogando Sasot. Tinatalakay sa mga naturang leaked conversations kung paano pababanguhin ang pangalan ni VP Leni sa kabila ng mga batikos sa kanya, at kung kung paano naman sisirain ang imahe ni Pangulong Duterte at nga mga supporters nito. Hindi rin nakaligtas sa mga planong black propaganda sina Ex-Senator Bongbong Marcos at ang kanyang anak na si Sandro Marcos. Nakuha ang mga kontrobersyal na usapan na ito sa isang restricted yahoo group (Global Filipino Diaspora Council), kung saan miyembro ang ilang kilalang personalidad sa media. Kasama rin sa grupong ito si Loida Nicolas-Lewis, ang bilyonaryang Fil-Am na nag-demand kay Presidente Duterte na bumaba sa pagka-pangulo. Ayon kay ThinkingPinoy, ito raw ang ilang prominenteng miyembro ng nasabing grupo: 1. Loida Nicola-Lewis, isang Billionaire Fil-Am Lobbyist. 2. Commission on Filipino Overseas (CFO) Chairman Imelda “Mely” Nicolas, kapatid ni Loida. 3. CFO Commissioner Jose Molano Jr. 4. Inquirer US Bureau columnist Ted Laguatan 5. ABS-CBN Europe News Bureau correspondent Atty. Gene Alcantara 6. Northern Europe Civil Society Filimenita Monagaya Hogslom Sa isang post ni Sasot, pinangalanan niya ang isang Pete Silva na nag-forward diumano ng social media attack strategy kay Imelda “Mely” Nicolas. Makikita sa post ni Sasot na naka-like si Silva sa mga Anti-Government pages at sa spokesperson ni VP Leni na si Georgina Hernandez."
0,"Huli sa akto ang 8 katao habang nagsasagawa ang mga ito ng shabu session sa isang community church sa Pandacan. Base sa ulat ng Manila Bulletin, nangyari ang insidente sa 1870 Guanzon, sa Pandacan, Manila. Ginagamit daw ng mga suspek ang usok na galing sa isang tindahan ng lechon para ikubli ang amoy ng shabu habang nagpa-pot session sa kapilya. Na-aresto sa isinagawang operasyon sina Abelardo Abolencia, Danilo Villar, Velmar Villara, Margarito Balbido, Gilbert Nacao, Ronelo Agulto, Marco Berba at Benjamin Tajar. Hindi rin naka-ligtas si Danilo Lanyohan na caretaker ng nasabing kapilya. Ibang klase talaga ang mga durugista pati bahay ng Diyos hindi pinatawad. Ito ang rason kung bakit kailangan talagang paigtingin pa ang giyera kontra-droga dahil sa kabila ng libo-libo na ang namamatay ay patuloy pa rin ang mga salot na ito sa kanilang makamandag na bisyo. "
0,Nabulilyaso ang tangkang pagpatay kay kerwin espinosa sa abudhabi dahil na rin sa isang ofw na nag bigay ng balita sa mga kinauukulan. kaya ang mga pamilya espinosa ay humihingi ng proteksyon kay Pangulong Duterte at PNP Chief Dela Rosa
0,"Napakahirap paniwalaan CIDG, alam ko na hindi manlalaban yung tao dahil kita mo naman sa tv nagkusang loob siya na sumuko kay PNP Chief Bato. Tapos makikita mo talaga sa kanyang mga mata na takot na takot siya sa kanyang buhay tapos sasabihin nyo nanglaban hindi kapanipaniwala yang sagot nyo CIDG Region 8. Lahat ng nangyayaring ito ay naka plano na."
0,Nagkita ang Pangulo at Bise kahapon sa tacloban duon ay biniro ni Pres Duterte si Leni Sanay na ako sa ating Pangulo -Dagdag ni Leni Pinangako ng Pangulo na lahat ng mga yolanda victim ay sigurado ng makakalipat sa ginawang pabahay ng gobyerno para sa pasko ay may matitirahan ng maasyos ang mga yolanda victim dagdag pa nya na lilikha ang gobyerno ng mga trabaho upang may pangastos sila sa pang araw araw na pangangailangan.
0,ISINUMBAT NI PNP CHIEF DELA ROSA SA MGA BIAS MEDIA NA PURO BAD NEWS LANG ANG BINABALITA NILA AT HINDI MAN LANG NILA MAPANSIN ANG GOOD NEWS!
0,"Dahil sa mga kontrobersiyang kinakaharap ni Senator Leila De Lima, posibleng maging target din aniya ito ng mga nangyayaring patayan sa Pilipinas. Sa panayam ng Bombo Radyo Naga sa senadora, sinabi nitong dahil kinokonsidera siya bilang drug trade queen ay baka maging target din aniya siya ng extrajudicial killings sa bansa. Ngunit nilinaw ng mambabatas na hindi niya hinihinalaan si Presidente Rodrigo Duterte na nag-iisip ito ng masama laban sa kanya. Posibleng meron aniyang ilang pwersa o elemento sa komunidad ang magsamantala sa sitwasyon ngunit pinapasa-Diyos na lamang niya ito. Kasabay nito, nasa mabuting kalagayan din aniya ang senadora sa kabila ng mga death threats na natatanggap. Ayon kay De Lima, kung oras mo na aniya ay oras mo na kung kaya't hindi na rin siya nababahala sa posibleng mangyari sa kanyang buhay. Samantala, bumalik na sa Metro Manila ang lady senator matapos ang dalawang araw na pagbisita sa puntod ng kanyang ama at iba pang yumaong pamilya kasabay ng todos los santos."
0,Napaluha ang ating Presidente sa kanyang Speech. Gusto ko lang maiayos ang bansang Pilipinas kung hindi ako ang naging Pangulo baka mabalot na ng kasamaan ang ating bansa kawawa naman ang ating mga magiging apo.
0,Yelloworligarchs Dirty Tactics. Nagkalat na sa mga Tropang Amerikano. Masyado na talagang naaalerto ang mga dilaw kaya naman kung ano ano ng taktika ang kanilang ginagawa
0,"Hindi pa rin matiyak ngayon ng mga pulis kung sino ang may kagagawan at kung talagang ang pamilya Drilon ang pakay ng pagsabog nga granada malapit sa bahay ni Senate Protempore Franklin Drilon sa Barangay East Baluarte, Molo, Iloilo City. Inihayag ni S/Insp. Mark Cordero, na bagamat hindi pa malinaw subalit naniniwala silang ang grupong Rampage, isang gang ng mga kabataan ang may kagagawan sa pagpapasabog ng granada. Idinahilan ng hepe na ito ay dahil magkapareho ang puting sasakyan na gamit ng suspek o mga suspek at nang grupong Rampage na nanggulo rin sa lungsod noong nakaraang araw. Gayunman hindi nakilala ang may-ari ng kotse dahil sadyang tinakpan ang plate number nito. Una rito, madaling araw noong Linggo nang inihagis ang granada kung saan isang menor de edad na babae ang nasugatan habang sira naman ang isang motorsiklong nakapark sa lugar at dingding ng kapitbahay ng senador."
0,"WARRANT OF ARREST KAY DELIMA INILABAS NG OMBUDSMAN,PINAPAHULI NA OCTOBER 26 2016. Nakasaad sa 62-pahinang reklamo ng Volunteers Againts Crime and Corruption (VACC) na may basehan para kasuhan sina De Lima at sina dating Justice Undersecretary Francisco Baraan III, dating BuCor Chief Franklin Bucayu, dating NBP Supt.Wilfredo Ely, dating PSG aide ni de Lima na si Joenel Sanchez, dating driver-body guard na si Ronnie Dayan, pamangkin nito na si Jose Adrian Dera at ang inmate na si Jaybee Sebastian. Pinagbatayan ng VACC ang mga testimonya nina dating BuCor officer-in-charge Rafael Ragos at ang inmate na si Herbert Colanggo, na malinaw umanong nagkaroon ng sabwatan ang mga nabangit na opisyal at inmate upang magkapera sa illegal drug trade. Ayon kay VACC founding chairman Dante Jimenez, malinaw na ginamit ni de Lima ang posisyon upang mailagay sa pwesto ang kanyang mga kasabwat sa Bureau of Corrections upang mapaikot ang negosyo ng droga sa NBP. Lumabas aniya sa pagdinig ng Kamara na naging Little Las Vegas at World Wild West ang Maximum Security Compound ng NBP noong si De Lima pa ang kalihim ng DOJ bukod pa sa pagiging Drug Center of the Philippines. Nabunyag din anila ang maraming pribilehiyo na natatanggap ng ibang inmates kapalit ng perang ibinibigay ni Sebastian kay Sen. De Lima. Isasailalim sa preliminary investigation ng DOJ ang reklamkong isinama ng VACC upang mabatid kung may sapat na basehan para isampa sa korte ang kaso. "
0,"72% sa populasyon ng ating bansa at average na pamilya sa Pilipinas ay gumagamit at nag kokonsumo ng LPG Gasul bilang pangunahing kagamitan sa pag luluto. kaya naman naisipan natin dito sa infograpix na mag bahagi ng ilang ground breaking tricks para makatulong sa ating mga kababayan. Alam niyo ba na ang maximum na pwedeng itagal ng ating LPG gasul ay Tatlong Buwan? yes! mga ka partner! given the posibilities na ginagamit mo lang ang gasul sa mga pagkakataon na tulad ng regular na pag luluto ng kanin at ulam para sa regular na pagkain ng pamilya, pag papakulo ng tubig pam paligo sa mga bata. at ilang mga hindi hard times reheat at cooking process tulad ng pag pi prito ng itlog at pag papakulo ng tubig para sa pansit kanton. May apat na tricks para mas mapa tagal natin ang buhay ng ating Gasul. UNA: kapag bagong bili ito. bago tanggalin ang seal ng Tangke. pagulungin ito at balibaliktarin ng 2-5 times. pero huwag naman masyado exagerated sa pag shake. dito ay upang ang fuel ay maghalo ng pantay sa gasul. kadalasan ang level ng timbang ay mas naiipon sa gawin ilalim. dahil sa katagalan ng pag kaka display nito sa eskaparate ng mga distributor. kaya pag bumili nito. try niyo pagulungin ito. para maalog at mag pantay ang fuel sa loob ng tangke. (Tnx sa TIP ni Kuya Edward. isa po siyang Distributor ng Solane. at sinabi niya sakin ito nang minsang bumili ako. mas tumatagal daw ang gasul pag naalog) PANGALAWA: The Burner Technique: ito po ay ang pag customized sa Burner ng ating ginagamit na Stove. yung bakal na patungan po ang i cucustomized natin. pudpudin niyo po ang gawing dulo nito. dapat pantay pantay ang pag kaka tapyas. Bakit natin gagawin ito? : simple lang. ito ay upang mabawasan ang malayong distansiya ng apoy sa base ng kaldero o palayok pag nag luluto. mas malapit na distansiya sa apoy. mas maliit na pag konsumo ng gas dahil naka tutok na ito ng rekta. kaya kahit paliitan mo ang apoy. madali nitong mapainit ang kalan. hindi mo na kailangang palakasan o itodo ang burner para abutin ang maximized level ng pag papa init. PANGATLO: Ugaliing isara ang Gasul Pag katapos Mag luto. 4% ng Fuel ay tumatakas kapag naiiwang bukas ito, kahit hindi ginagamit pero bukas ang tangke, may preasure pa ding lumalabas sa tangke. maliit pero ang 4% na ito ay katumbas ng 2 1/2 na araw dagdag buhay sa iyong gasul. PANG APAT: Dagdag tip lng po pra tumagal ang gas niyo. Kapag kumukulo na ang sinaing nyo patayin nyo na ang apoy at kapag wala ng tubig saka nyo ulit sindhan ang apoy na mahinang-mahina."
0,"Lutos na si Pangulong Duterte sa pagkasangkot sa EJK, siguradong galit na naman nito si Delima at Trillanes"
0,"Sa balitang lumabas sa TV Patrol ng Abs-Cbn channel 2 ay binanggit nila at ipinataktak nila na MINALIIT ni Pangulong Duterte ang tulong ng Amerika sa Pilipinas noong bagyong ‘Yolanda’. ngunit sa buong interview ng Aljazeera kay Pangulong Rodrigo Duterte, ay wala naman siyang sinabi na minaliit niya ito. Ayun sa mga netizens tila di na tumitigil ang mga banat at pag-atake ng Abs-Cbn kay Pangulong Duterte, kamakailan lang ay sinabi ni Duterte na di siya nagagalit sa mga media dahil sa ito ang kanilang mga trabaho at mayron silang “freedom of speech”. Ngunit umalma ang mga taga suporta ng Pangulong Duterte dahil sa Pagkakabanggit ng MINALIIT kahit na walang sinabi ang Pangulo"
0,Kiko Pangilinan Liberal Party kaya dapat nyang ipagtanggol sila Laila Delima. Nagmumukang tanga na sa pagtatangol sa mga kaparty nya. Tameme tuloy kay Sen. Manny Pacquiao.
0,Manila Philippines Kinurpama na isang reporter na binayaran si matobato ni delima para sa impeach si Duterte at mapatalsik sa Malacanang.
0,Sa pahayag ni Ben Tulfo sa kanyang segment sa bitag live. Kung hindi dahil kay Pniy ang at Delima hindi sana lugmok sa kahirapan ang ating abansa at wala sanang mga naglipanang adik sa Pilipinas. Panoorin nyo KaDDS
0,Senator Franklin Drilon Kasama sa listahan ng mga drug lord na ibinigay ni Mayor Espinosa
0,DE LIMA NAG AMOK SA MIRIAM COLLEGE: HINDI AKO PUTAAAA!! why explain there? damn!!! bring it to the proper forum… hay naku…﻿
0,"Kakatapos lang ng speech nitong si Sen. Laila Delima sa Mirriam College, Napagusapan dito ang paggigipit sa kanyang ng administrasyong duterte, dahil sa kanyang nararanasan sa kanyang buhay, iba iba na siguro ang kanyang naiisip, nagkwento si Senadora sa mga Estuydyante ng Mirriam College tungkol sa mga alien. Hindi na nabago ang kanyang speech patuloy pa rin nyang sinisira ang pamahalaang duterte dahil sa mga tumataas na kaso ng EJK . Hindi kaya eto na ang sign na hindi na kaya ni Sen. Laila Delima ang panggigipit. Ano kaya ang mangyayari sa kanya sa hinaharap. masiraan kaya ito ng ulo? Hindi natin alam ang mangyayari sa hinaharap kaya mga kababayan maghintay lang tayo sa istorya ng Senadora."
0,"Ka-DDS mabuti pa itong amerikano na ibang lahi may tunay na malasakit kay Tatay Digong at sa Pilipinas! Si Agot Isidro naturingan na Pilipino kung makapagsalita kay pangulo wagas at walang respeto! Panoorin niyo ang pahayag ng amerikano laban kay Agot Isidro at kung paano pinagtanggol ng amerikano si Tatay Digong. Please share para mapanood ng taong bayan! Hey! Agot Isidro wag ka naman ganyan sa ating Presidente parang hindi ka nakatira sa pilipinas kahit ganyan si Digong atleast ang dami nya ng nagawa sa bansang pinas na matagal ng hinihintay ng sambayanang Pilipino ang ganyang Presidente kaya todo na lang suporta sila kay Digong. Oo, Hindi diyos si digong pero sya ang ginamit ng diyos upang labanan ang kasamaan dito sa pilipinas, ang mga kriminal lang naman ang ayaw kay digong bkit kriminal ka ba o protektor ng droga sa inyong lugar?"
0,"Nag ala Mirriam Santiago itong si Delima sa kanyang speech kahapon sa paaraalan ng maynila Panoodin nyo sa Video. si laila delima na kaya ang susunod na Mirriam Santiago? Mapapanood sa video na gumawa rin si Laila Delima ng mga hugot lines base sa aking mga kaklase eh, ang baduy naman at wala sa hulog in short ang corny ng jokes at hugot lines nitong si delima."
0,"Kinumpirma noong Biyernes ni Cabinet Secretary Leoncio Evasco, na may mga taong nagbabalak na alisin ang  Pangulong Rodrigo Duterte sa kanyang pwesto bilang Presidente. Ayon sa  kalihim, ilang taga-Liberal Party at mga negosyante ang nagtatangkang  pabagsakin ang gobyerno ni Duterte. Isa rin raw si Senador Antonio Trillanes sa mga tao sa likod ng pagpapabagsak sa Pangulo. Sinabi ng kalihim na kinukumbinsi na raw ng mga ito ang ilang sektor sa militar at kapulisan na sumama sa kanilang maitim na layunin. “They are convincing the military and police, [particularly] Senator Antonio Trillanes IV, to join in their cause to topple Duterte,” sabi ni Evasco. Matagal nang may lumilitaw sa social media ang mga usap-usapan ng pagpapatalsik sa pangulong Duterte at lalong naging  hayag ito nang banggitin ni Senator Alan Peter Cayetano ang PLAN B ng Liberal Party sa isang niyang interview. Kinusap ni Trillanes si Duterte noong nakaraang taon para maka-tandem sa halalan 2016, ngunit tinanggihan siya ni Duterte. Matatandaang kung anu-anong black propaganda ang ginawa ni Trillanes para madiskaril ang pagka-Presidente ni Pangulong Duterte noong nakaraang eleksyon. Ilang beses na rin nasangkot si Trillanes sa pagpapabagsak sa gobyerno noon ni Ex-President GMA, kaya hindi malayong may katotohanan ang mga kumpirmasyon ni Evasco."
0,"Ito ang isa sa mga pahayag ni Bishop Villegas: “Mamulat ang mga kabataan sa masasamang salita ng Pangulo, much better magresign na lang siya.” Bishop Villegas: “Mamulat ang mga kabataan sa masasamang salita ng Pangulo, much better magresign na lang siya.”"
0,"Pagkatapos daw nitong makatanggap ng 350k pesos sa isa pang anak na vlogger na si Awit Gamer ay kay Whamos Cruz naman humirit ang ina ng pampapustiso niya. Ang simpleng paghingi ay naging kwelang tagpo ay naging instant viral video matapos itong isapubliko ng komedyanteng social media influencer at content creator. ""MAY GANITO DIN BA KAYONG NANAY?"" Sa pagdalaw ni nanay Grace sa bahay nila Whamos at Antonette ay bumungad sa mga ito ang halos bungal na ina. Dalawang ipin sa itaas na lang kasi ang natira dito matapos raw ipabunot ang kanyang mga sirang ipin. ""Anong ginagawa mo dito?"" ""Diba binigyan ka ni Awit ng 350 thousand?"" pagbibiro ni Whamos sa nanay nito. Dahil sa wala na halos ngipin ay hindi na daw ito makakain ng maayos at inirereklamo ang kanyang pag nguya. ""Paano ba ko mabubusog nito? Hindi natunaw pagkain ko e,"" ""Sige na!"" pangungulit ng inang si Grace. ""Lunukin mo! May sinabi ba akong magpabunot ka ng ipin?"" banat naman ng anak. Pero matapos ang ilang minuto ay hindi rin natiis ni Whamos ang ina, kinuha nito ang kanyang itim na bag sabay bunot ng isang bugkos na tig-iisang libo Dahil hindi nagkasundo sa hiling na sayaw kapalit ng perang hinihingi nito. Idinaan ng mag-ina sa larong bato bato pick ang pampustiso nito. Isang libo kada puntos ng ina.Sa unang buslo ay talo si nanay Grace sabay reklamong, ""Ang daya, ang daya! Alam mo kasing bato ang gagawin ko eh."" Ngunit kaagad naman itong bumawi at sunod-sunod na ang naging panalo nito hanggang sa umabot ng 12k ang napanalunan ng ina. Bukod sa pera ay binigyan din ito ni Antonette ng mamahaling bag. Kulang kulang man ang ngipin sa ngayon ng nanay ni Whamos Cruz ay umuwi naman itong buo ang ngiti sa labi matapos ang kanilang masayang kulitan ng kanyang panganay na anak. "
0,"Past is past! Tuluyan nang tinalikuran ng mag-inang sina Antonette at Mommy Dolly ang kanilang masalimuot na nakaraan matapos ibahagi sa publiko ang bagong vlog kung saan makikita na sweet na sweet ang dalawa sa isa't isa. Matatandaang umabot pa sa programang Tulfo in Action ang hidawaan ng mga ito dahil sa pagsama ni Antonette kay Whamos. Paliwanang ng bagong panganak at 18-anyos na social media influencer ay balik na sa dati at maayos na sila ng kanyang Mommy Dolly ngayon. Naibahagi din nito na mula ng ipinagbuntis hanggang sa paglabas ng anak na si Baby Meteor ay naroon ang kanyang ina para suportahan siya sa kanyang pinagdadaanan. ""Noong nasa ospital ako nandoon siya tapos inaayos niya yung mga... Naiyak na din siya eh,"" ani Antonette. Hindi din nito mapigilan ang pagpatak ng kanyang mga luha habang inaalala ang sobrang pambabatikos ng mga tao at mga masasakit na salitang ibinabato sa kanyang ina dahil sa nangyari. ""Pero naintindihan ko naman si mommy sa part na yun dahil as anak niya, ayaw niya akong mapahamak. Tapos nagpaano kasi siya sa mga ibang tao, nagpahatak siya, nagpadala siya,"" dagdag nito. Sa pagkakataong ito ay binati din nina Whamos at Antonette ang kapwa vlogger na din na si Mommy Dolly dahil sa pagkaka-monetized ng page nito. Binigyan din nila ng P50k ang ina upang maging puhunan sa kung ano mang negosyong gugustuhin nito. Nagbigay naman ng mensahe si Mommy Dolly sa mga patuloy na bumabatikos sa kanya, ""Thank you sa mga nagdo-down sakin kasi, dahil sa inyo umaangat ako!"""
0,"Sa kanilang kwentuhan ni Mama Loi Villarama, ibinulgar ni Ogie ang mga naging gastos umano ni Pokwang noon. Aniya, ipinagpaalam na raw niya kay Pokwang kung maaari ba niya itong sabihin sa publiko at pumayag naman ang kanyang kaibigan. ""Matagal na 'tong nakatago sa akin so ipinagpaalam ko kay Mareng Pokwang kung pwede ko sabihin dito ngayon,"" ani Ogie. Ayon kay Ogie, “not in good terms” raw sina Pokwang at Lee ngayon. ""As per Mamang Pokie ay lahat siya na ang gumastos. Mula sa kanyang pagbubuntis, mula sa mga vitamins na iniinom niya habang siya ay nagbubuntis kay Malia, sa pagpapa-ospital, sa binyag, sa unang kaarawan ni Malia, sa lahat ng kaarawan na nagdaan kay Malia, siya na lahat.""  "
0,"Bumuhos ang suporta ng netizens sa post ng dating aktres at EB Babe na si Lian Paz sa kanyang Facebook account. Batid kasi ng karamihan na may kaugnayan ito sa mainit na usapin ngayon ukol sa pag-amin ng dati niyang asawa na si Paolo Contis na hindi ito nagsusustento sa dalawang anak nila. Ani Lian: ""I was moved from CCF’s international speaker when he shared that Trials tend to make us or break us. As for my own life experience, maraming trials that “break me” but at the end of the day, just one call upon the name of Jesus and he will equip you to make it through! Ang CCF o Christ's Commission Fellowship ay isang non-denominational church na itinatag ni Dr. Peter Tan-Chi."
0,"Maraming sikat na artista noon sa Philippine showbiz ang nawala na ngayon sa limelight. Mayroong mga mas pinili ang pribadong buhay at manirahan sa ibang bansa, mayroon din namang mga nagtayo ng sariling negosyo. Sa kasamaang palad, may mga artistang hindi naging maganda ang buhay at naghirap dahil hindi nag-ipon o nalulong sa masamang bisyo. Isa sa kanila ay ang magaling na aktor na si John Regala. Tiyak na marami ang nakakakilala sa kanya dahil palagi niyang ginagampanan ang mga “kontrabida” sa mga pelikula at teleserye. Matatandaang humihingi ng pinansyal na tulong si John sa kanyang mga kaibigan at nakatrabaho sa showbiz ngunit hindi na umano nila siya pinapansin. “Mga kapatid ko sa industriya ngaun ko napatunayan na wala kayong pag ibig sa akin,” saad ng aktor. Samantala, isa sa mga nagbigay ng payo kay John ay ang motivational speaker at content creator na si Rendon Labador. “Sarili mo lang makakatulong sayo. Masakit na aral to sa lahat ng celebrities! Mag isip kayo ng LONG TERM habang kaya ninyo pa. Magising kayo sa katotohanan,” sabi ni Rendon.Si John ay lumabas sa halos 100 na pelikula at minsan din naging direktor kaya nakakapagtaka na hindi ito nakapag-ipon para sa kanyang retirement. Taong 2020 nang kumalat sa social media na mayroong malubhang sakit ang aktor at nangangailangan rin ito ng tulong pinansyal. Matapos mag-viral ang kanyang larawan, maraming artista ang nagpa-abot ng tulong sa aktor. "
0,"Pinag-uusapan ngayon ang hugot post ng TV host-model na si Kat Alano sa kalagitnaan ng kontrobersyal na isyung kinasangkutan ni Alex Gonzaga. Matatandaan na nag-viral ang ginawang pamamahid ng icing ni Alex sa noo ng isang waiter sa ginanap na ika-35th birthday celebration niyo. Sa kanyang Twitter account, tila may pasaring si Kat sa mga taong bumabatikos kay Alex ngunit tahimik naman sa usapin patungkol sa r@p3. “People will cancel you for cake but celebrate you for rape,” maikling sey ni Kat."
0,"Marami ang nagalit at hindi nakapagtimpi laban sa pinakitang ugali ng sikat na vlogger na si Alex Gonzaga dahil sa ""nakapa-insensitive"" at ""hindi makataong trato"" nito sa isang waiter na pinahiran niya ng chocolate icing sa noo. Sa kabila ng walang patid na pambabatikos ang natanggap ng aktres, binasag na ng kampo nito ang pananahimik hinggil sa isyu. Binigyang linaw na sa pamamagitan ng pahayag na inilabas ng isang publicist at kaibigan ng pamilya Gonzaga na si Peter Ledesma, ang totoong dahilan at kwento sa likod ng kontrobersiyal na video at kung bakit ganon na lamang ang inasal ni Alex sa isang staff ng restaurant noong ipinagdiwang nito ang kanyang 35th birthday. "
0,"Marami ang hindi natuwa sa asal ni Alex at isa dito si Rendon Labador na isang social media personality. Ayon sa kanya, walang respeto si Alex sa ginawa niya sa waiter. ""Respeto lang sana tayo, kahit waiter si kuya wala kang karapatang gawin yan. Entitled ka masyado!"", ayon kay Rendon. Dagdag niya, walang pinag-aralan si Alex at hanggang vlog lang daw ang artista. ""Walang pinag-aralan si Alex, hanggang vlog lang siya."" "
0,"Hindi naitago ng beteranong komedyante at Eat Bulaga host na si Allan K ang pagkadismaya sa naging pagbabago sa Miss Universe Organization. Ayon sa komedyante, hindi umano dapat taga Thailand ang humahawak sa mga beauty pageants dahil sa kanilang pananaw. “Hindi talaga dapat taga thailand ang pinapahawak ng mga beauty contests eh. Iba ang pananaw nila,” tweet ni Allan. Maging ang speech ni Jakrajutatip ay pinuna rin ni Allan. “May paspeech? Galit sa mundo.” Matatandaang umani ng kritisismo ang naging speech ng Thai billionaire kamakailan dahil ayon sa mga netizens, patungkol lamang daw sa kanyang sarili ang speech nito. “Welcome to the Miss Universe Organization. From now on, it’s gonna be run by women, owned by trans woman for all women!”"
0,"Kapag responsable ang isang magulang, gagawin nito ang lahat mabuhay lamang at masuportahan ang kanyang pamilya kahit gaano pa ito kahirap. Ito ang pinatunayan ng isang ama mula sa Sultan Kudarat na nag-sisikap mangahoy at isang mag-uuling kahit na iisa lamang ang paa nitong gawa sa Artificial Leg. Hirap man sa buhay pilit nitong pinagsisikapang matustusan ang pang araw-araw na pangangailangan ng kanyang pamilya. Ayon kay Mang Jerry, nais niyang makatapos ang kanyang mga anak sa pag-aaral. At kahit halos sira na ang kanyang artificial na paa ay ginagawa pa rin niya ang lahat ng kanyang makakaya. "
0,Siguradong lubos na pagkabahala ang hatid sa ating mga magulang kapag nawala sa'ting paningin ang mga anak lalo na sa mga mataong lugar. Kaya't ganun na lang ang naramdamang kaluwagan sa kalooban ng isang ina mula sa CDO na nawalan ng anak sa pamamasyal ngunit kalaunan ay natagpuan din. Ang nakakatuwa pa rito ay nadatnan niya itong natutulog na parang nasa bahay lang. 
0,Nagbigay ng kanyang reaksyon ang isang Japanese native at content creator matapos mapanood ang trailer ng live adaptation ng 70’s hit anime series na “Voltes V” ng Kapuso GMA Network. Matatandaan na mabilis nag-viral sa social media ang trailer ng live adaptation ilang oras lamang matapos itong ilabas. Nagbigay ng iba’t ibang reaksyon ang mga netizens patungkol sa nasabing trailer. Isa sa mga nag-react ay si Ryu mula sa kanyang youtube channel na “Ryu Japan.”
0,"Isa sa mga pangarap ng bawat isa sa atin ay ang magkaroon ng mga anak balang araw. Ito ay isang biyaya na mula sa Panginoong Diyos. Ngunit nakakalungkot isipin na may mga magulang na talagang iresponsable. Hindi nila iniisip ang kapakanan o ikakabuti ng kanilang anak bagkus ay mas iniisip pa nila ang kanilang sarili. Katulad na lamang na isang 20-anyos na babae sa Cixi City, Zheijang Province, China. Nagsilang siya ng kambal na sanggol. Ngunit imbis na alagaan at palakihin ng tama ay nagawa niyang ibenta ang mga ito."
0,"Hindi napigilang pumalag ng social media motivational speaker na si Rendon Labador kay beteranong aktor na si Dennis Padilla nang ireklamo nito ang laki ng bill nila sa isang seafood restaurant sa Seaside Pasay City. Kamakailan kasi ay naglabas ng saloobin ang artista ukol sa kinainan nilang restaurant dahil sa mahal ng presyo ng bilihin dito. Hindi umano makatarungan ang halaga ng mga pagkain dito tulad ng lobster na umaabot sa P5,500 ang kada kilo. Ultimo ang kanyang inumin na parang ordinaryo lang naman na mango shake ay P450 ang isang order. Kasama ang kanyang bestfriend na balikbayan na siya umanong nagbayad ng kanilang bill, dismayadong ipinakita ng 60-anyos na si Padilla ang kanilang resibo kung saan nakatala ang kanilang total bill na P38,868."
0,"Maginhawa'—iyan ang buhay na hangad ng maraming Pilipino. Kaya naman sa kabila ng kahirapan, marami ang pilit pa ding nagsisikap maitaguyod lamang ang kanilang mga pamilya. Tulad na lamang ng nakaka-inspire na kwento ng Taho vendor sa Bacolod na talaga namang nagmulat sa isipan ng marami sa social media. Imbes na maging reklamador dahil sa hirap ng buhay, pilit na nagsasakripisyo ang matanda sa kabila ng hirap at katandaan. "
0,"Nitong Huwebes, nagbabala ang Akbayan Partylist kay Pangulong Rodrigo Duterte na darating daw ang araw na haharap siya sa korte at pagbabayaran ang kanyang mga kasalanan sa bayan. Sa isang press release, inihalimbawa ng Akbayan ang ginawa ng pamahalaan ng Sudan kung saan sila mismo ang nagsuko sa kanilang presidente na si Omar al-Bashir sa International Criminal Court (ICC). “This is the same fate that awaits Mr. Rodrigo Duterte. After Omar al-Bashir, the world will come after Duterte. Today, it is al-Bashir. Tomorrow, it is Duterte,” pahayag ng Akbayan. Aniya, malapit na raw pagbayaran ni Duterte ang kanyang mga kasalanan dahil mismong ang ICC ay gusto ng imbestigahan ang war on drugs ng pangulo. “Duterte’s days are drawing to a close. The long arm of the law will eventually catch him. Justice will find its way and in the end, prevail,” saad pa ng Akbayan. Samantala, nanatiling mataas ang approval rating ni Duterte at makikita sa mga latest survey na marami pa rin ang nagtitiwala sa pangulo."
0,"KAHIT noong buwan ng Enero, nagbabala kami na bahagi sa estratehiya ng administrasyon na pinamumunuan ng Grupong Davao na magpalaot ng mga kandidato na magpapanggap na oposisyon sa halalan sa 2022. Sapagkat hindi nailabas ng tunay na oposisyon ang kanilang intensyon dahil sa iba’t-ibang dahilan kasama ang pagsugpo sa pandemya, nagkukunwari ang ilang pulitiko na oposisyon. Bumabaligtad ang aming tiyan kapag nababasa namin na pumoposturang oposisyon sina Ping Lacson, Tito Sotto, Dick Gordon, Isko Moreno, at Alan Peter Cayetano. Nasaan sila sa nakalipas na limang taon? Mas malamig sa ilong ng pusa ang kanilang paninindigan at pinayagan si Rodrigo Duterte na gawin ang kanyang gusto. Ngayon, sila ang oposisyon? Uso naman ang peke. May pekeng balita at may pekeng oposisyon. Walang maniniwalang oposisyon sila. Ang tunay na oposisyon na kumakatawan sa maka-demokrasyang simulain at paninindigan at sina Leni Robredo, Sonny Trillanes, Leila de Lima. Huwag kalimutan isana sina Frank Drilon at Risa Hontiveros. Ang iba ay nagpapanggap lang. Hindi oposisyon ang grupo ni Ping Lacson. Pumoposisyon lang. Maituturing sila ang pangatlong puwersa, o “third force.” Ngunit dapat natin maintindihan na hindi nananalo ang pangatlong puwersa sa kasaysayan ng pulitika ng Filipinas. Natalo ang tiket ni Claro Recto at Lorenzo Tanada noong 1957 nang labanan nila ang tambalan ni Carlos Garcia at Jose Laurel Jr. ng Nacionalista Party at Jose Yulo at Diosdado Macapagal ng Liberal Party. Natalo noong 1965 ang tambalan ni Raul Manglapus at Manuel Manahan laban sa nanalong tiket ni Ferdinand Marcos at Fernando Lopez ng Nacionalista at Diosdado Macapagal at Gerardo Roxas ng Liberal. Pawang pangatlo sa datingan ang mga kandidato ng Third Force. Hindi sila nakaungos kahit bahagya sa una at pangalawang puwersa. "
0,"BUHAY na buhay ang sakdal na crimes against humanity na iniharap ni Sonny Trillanes at Gary Alejano sa International Criminal Court (ICC). Huwag maniwala sa pinagsasabi ni Herminio Roque Jr. (iyan ng tunay na pangalan ni Harry Roque). Pilit niyang ipinawawalang saysay ang sakdal at ipinalalabas na makakalusot si Duterte. Hari ng fake news si Herminio Roque. Totoo na kahit ang Palasyo ay naglalabas ng fake news. Nakakakaawa si Roque. Maikli ang kanyang unawa sa isyu. Dahil hindi na kasapi ang Filipinas sa ICC (kumalas ang bansa noong 2019) at hindi pinapasok ang mga tagasiyasat ng ICC sa bansa, makakalusot na ang kanyang amo na si Duterte at mga kasakapakat. Hindi alam ni Roque na maraming hawak na ebidensiya ang ICC laban kay Duterte. Isinumite ng lingid sa kanilang kaalaman ang mga dokumento tungkol sa laganap na patayan sa bansa kaugnay ng madugo pero bigo na digmaan kontra droga. Hindi alam ni Herminio Roque na isinumite nina Trillanes at Alejano at mga kaanak ng mga biktika ng mga EJK ang mga dokumento at ebidensiya tungkol sa walang habas ng patayan. Hindi naman dapat ipaalam pa kay Rque at Duterte ang kanilang ginagawa. Hindi alam ni Roque na ginawa ang kanilang kinakatakutan. "
0,"MAY pahayag ang Akbayan Party List tungkol sa kaso ng diktador Omar al-Bashir na ibinigay ng gobyerno ng Sudan upang harapin ang mga kaso sa ICC. Narito: DUTERTE, YOU’RE NEXT IN LINE "
0,"Naghihimutok sa galit ang magiging kumpare sana ni Andeng o Andrea Salvador Guevarra sa kanyang Facebook account, dahil sa regalong tarpaulin sana na hindi naipadala ni Ninang Andeng sa kanyang aanakin sa binyag. Ayaw kasi bayaran ng kumukuhang ninang kay Andrea na si Dave Sarmiento ang bayad sa delivery para maipadala ang hinihiling nitong regalo. Pahayag ni Andrea, wala naman daw problema kung kuhanin siyang ninang ng kamaganak/pamilya, kaibigan o kahit ng kakilala lang niya. Bukal naman sa kanyang kalooban ang pagbibigay ng regalo o pakimkim pero huwag naman sana siyang abusuhin. Hindi na rin nito napigilang maglabas ng saloobin matapos ang mga ibinato sa kanyang mura at masasakit na salita ng kaibigang si Dave. Nung una ay tinatawanan lang nito at hindi pinapansin ang mga biro umano ng kanyang kaibigan. Pero pumalag si Andeng dahil hindi na nito nagustuhan ang sumunod na salita sa kanya ng lalake. ""Sana mag hirap ka ng todo"" ani Dave. Ipinagmalaki rin nito na hindi siya maghihirap dahil siya ay nakapagtapos. Maswerte lang daw si Andrea dahil mayaman ang pamilya nito. ""Abusado ka"" sagot naman nito sa lalake. Matagal na raw ganito ang ugali nito at mayabang pa pero hindi lang nagsasalita si Andrea. Natapos man ang kanilang pribadong pag-uusap sa messenger ay nagpatuloy naman ang parinigan nila sa social media. Laking pagsisisi nito dahil masyado raw siyang naging mabait sa kanyang mga kaibigan, hindi rin niya lubos maisip na mangyayari sa kanya ang ganitong pangaabuso. Kaya ang payo nito sa kanyang Facebook post, ""sa mga magulang na kumukuha ng ninong at ninang sana bukal sa loob natin na sana kung ano lng kayang ibigay nila tanggapin natin kasi di nila reponsibilidad ang mga bagay na kailngan nyo."" "
0,"Ang exam o test ay isinasagawa upang malaman kung mayroon bang natututunan ang bawat estudyante sa mga Itinuro ng kanilang mga guro. Isa ito sa pinakamahalagang paraan para mabigyan ng oras at panahon ang mga estudyante na ipakita ang kanilang natutunan. Subalit minsan ay hindi maiiwasang mahirap talaga ang mga exams o test na ibinibigay ng mga guro dahil to ay upang mas lalong mag-aral ang mga estudyante. Samantala, isang estudyante naman ang gumawa ng paraan upang makabawi sa kanyang guro na nagbigay umano ng mahirap na exam. Sa Facebook post ng estudyanteng si Jocil Mia, ibinahagi nito ang larawan ng kanyang answer sheet kung saan makikitang hindi magkakasunod o hiwa-hiwalay ang kanyang mga sagot. Ayon kay Mia, ginawa niya ito upang makaganti umano sa mahirap na exam na ginawa ng kanyang guro. “Maam ang hirap ng exam, kaya pahihirapan ko din kayu mag check,” pabirong caption ng estudyante. "
0,"Nakakapanlumo ang sinapit ng isang delivery rider matapos itong mawalan ng buhay dahil umano sa sobrang pagkapagod. Nadiskubre ang katawan ng rider na wala ng buhay habang nakasakay sa kanyang motorsiklo nitong November 1. Sa Facebook post ng netizen na si LA Ocampo, ibinahagi nito ang larawan ng delivery rider na kinilalang si Noel Oscote. Makikitang nakahiga si Oscote sa upuan ng kanyang motorsiklo na nasa tabi ng kalsada sa United St., Barangay Kapitolyo sa Pasig City. Isa umanong Lalamove delivery rider ang lalaki. Ayon kay Ocampo, umaga hanggang gabi nagtatrabaho si Escote, umulan man o umaraw para sa kanyang pamilya. Pinayuhan ni Ocampo ang mga delivery rider na huwag abusuhin ang sarili at magpahinga rin kung kinakailangan."
0,"Ang mga traffic enforcers ay madalas iwasan ng mga motorista dahil sa kanilang masamang imahe ng pangongotong at panghuhuli kahit na wala namang violations. Ang ilang motorista ay naman nakakaramdam ng inis o takot sa tuwing may madadaanang traffic enforcers. Madalas tayong makapanood at makabasa sa social media ng mga kwento patungkol sa mga traffic enforcers na mapagsamantala sa kanilang posisyon o hindi alam ang batas na kanilang ipinatutupad. Samantala, isang netizen ang nakarananas ng kakaiba at talagang nakaka-good vibes ito. "
0,"Tatlong araw pa lang sa trabaho pero sisante ang inabot ng isang pobreng kahera ng isang shopping mall. Dahil ito sa pag pilit sa kanya umano na aminin ang isang kasaalang hindi naman niya ginawa. Kwento ng cashier, ito ang kanyang first job. Pero sa kasamaang palad ay ganito pa ang kanyang naging karanasan. ""First job ko as cashier sa Landmark makati sobrang lala ng nangyare sakin. 3rd day ko sa trabaho kahapon ng pagkaha sa landmark. 11-8pm schedule ko, nung mga alas dos ng hapon tinawag ako nung supervisor ko at kinausap ako. Hinold na nila ako nung time na to di na nila ako pinagkaha. Sabi  sakinng supervisor"" Buendicho anong nangyare kahapon?"", Sabi ko bakit po ma'am? Sabi nya ""bakit nagshort ka ng 4993.71 pesos?""  Ikinagulat ito ng kahera na si Erika Joy Buendicho, kahit wala pang karanasan at pangatlong araw pa lang niya sa trabaho ay kampante naman siya at tiwalang nagampanan niya ng maayos ang kanyang tungkulin. Ni-review at kinausap ang lahat ng nakasama nito sa kanyang pagkakaha at na-check naman na maayos ang lahat ng kanyang naging transaksyon. ""Tama naman lahat ng transaction ko walang mali, so ibig sabihin daw nasakin daw yung mali ako daw makakasagot nun umamin na daw ako. Nasan daw yung limang libong nawawala."" Paulit-ulit naman niya itong sinagot na wala sa kanya ang pera at hindi niya alam kung saan napunta ito. Ani ng manager ni Erika ay huwag na daw itong mahiya at aminin na niya na kinuha niya ang pera, dahil kung hindi ay tuluyan na siyang dadalhin sa security office. Dahil wala namang siyang ginawang masama ay hindi ito nagpasindak sa patuloy na pananakot ng naturang manager."
0,"Nagbigay ng babala ang isang netizen matapos ang hindi makakalimutang pangyayari sa kanya patungkol sa isang babaeng kulang umano sa pag-iisip. Sa Facebook post ni Jenny Mago Rodriquez, pinayuhan niya ang lahat ng dumadaan sa footbridge along SM Bicutan at Bicutan Market na mag-ingat. In-upload din ni Jenny ang larawan ng babaeng nanakit at nagtangkang hablutin umano ang kanyang bag. Aniya, napakalakas raw nito at kahit ang mga enforcers na pumipigil sa kanya ay nasaktan at nagkasugat. Kwento niya, hindi na niya nagawang sampahan ito ng kas0 sa dahilang may sakit raw ito sa pag-iisip. “Hindi na namin nagawang ituloy ang kas0 sa kaniya dahil we've been discouraged na baka magsayang lang kami ng panahon dahil nga raw baka may menta1 dis0rder siya,” sabi ni Jenny. Bandang alas tres umano nangyari ang lahat. Aniya, kahit maraming tao ay walang takot at pagdadalawang isip ang nasabing babae. Kaya naman pinayuhan ni Jenny ang lahat na mag-ingat dahil “these kind of people ay wala ng pinipiling lugar at oras.”"
0,"Viral sa social media ang apology letter ng isang babae sa kanyang ex-fiancé matapos niya itong lokohin. Sa Facebook post ni Adrian Dizon, ibinahagi nito ang mga larawan ng kanyang ex-fiancée kasama ang lalaking ipinalit sa kanya. Kasama rin sa in-upload ni Adrian ang apology letter ng kanyang ex-fiancée na ipinadala via Yahoo. Sa liham ay ilang ulit humingi ng sorry ang babae kay Adrian. Aniya, sana raw ay mapatawad siya ni Adrian sa panlolokong ginawa niya at alam din niyang gaganti ang karma sa kanya pagdating ng panahon. Sa ngayon ay umabot na sa 9.8k reactions, 2.4k comments at 9.4k shares ang post ni Adrian. "
0,"Instant yaman ang isang tour guide na swerteng makatagpo ng 27 kilong suka ng balyena habang siya ay naglilinis sa kanyang pinagtatrabahuhang beach sa Songkhla, Thailand. Malaking pagbabago ito sa buhay ng 43 taon gulang na si Isdaret Baodaeng dahil nadiskubre niya na milyon milyon pala ang halaga ng kanyang natagpuan na sa una'y inakala lang nitong basura. Ang nasabing suka kasi ng balyena o tinatawag na ""Ambergris"" ay isang mahalagang sangkap sa paggawa ng mga mamahaling pabango. Ito'y solido at kulay abo na nabuo sa loob ng digestive system ng balyena na kapag sinunog o tinunaw ay mayroong matapang na amoy. Si Isdaret ay naging isang tour guide sa mahabang panahon at nakakapaguwi lang ng sahod na $360 dollars sa isang buwan o mahigit kumulang 20 libong piso. Ang 27 kilong ambergris na nakalakal nito ay tinatayang nagkakahalaga ng mahigit  1 milyong dolyar. Presyong hindi matutumbasan kahit habangbuhay pa siyang magtrabaho bilang tour guide. Dahil sa pangyayaring ito ay nais na niyang magretiro at tumulungan ang kanyang pamilya na magkaroon ng masaganang pamumuhay. Ayon sa Food ang Agriculture Organitazion of the United Nations, ang pagbebenta ng ambergris ay ipinagbabawal at ilegal sa Pilipinas at sa iba pang kaugnay na bansa. Iminumungkahi na kung mayroong matatagpuang ganito na maituturing na yamang dagat ay kaagad na ipagbigay-alam at makipagugnayan sa mga awtoridad. "
0,"Kinagiliwan sa social media ang post ni Kenneth Duclusa Reconalla kung saan ipinakita niya ang kanyang kakaibang diskarte upang hindi maaksaya ang mga lagayan ng skin care products na ginawa niyang baunan o lagayan ng kanyang pagkain. Sa post kung saan niya ini-upload ang litrato ng baon niyang ulam na nakalagay sa tatlong basyo ng iba't ibang klaseng soothing gel tulad ng ice jeju aloe vera, papaya at aloe vera, na tunay namang nagdulot ng aliw sa marami. Sinigurado naman ni Kenneth na malinis at hinugasan niya ang mga ito bago gamitin at lagyan ng pagkain. Umani naman ng iba't ibang komento at opinyon ang naturang post na talaga namang nagdulot ng good vibes sa mga nakakita at nakabasa sa social media. "
0,"Buwan pa lang ng Agosto ng umugong ang balitang hiwalay na ang aktres at fashion icon na si Heart Evangelista sa mister nitong si senador Chiz Escudero. Noong una ay napansin ng mga netizens na inalis ni Heart ang kanyang apelyido sa kanyang pangalan sa Instagram pati na ang post ng aktres na tila wala na itong suot na wedding ring. At nitong Lunes ay lumabas ang ulat mula sa Fashion Pulis na showbiz website ay kumpirmado na daw na hiwalay na nga ang dalawa, ito ay matapos ang pitong-taon na pagiging mag-asawa. Sinabi din sa nasabing ulat na nagbigay na umano si Heart ng go-signal sa kanyang mga kaibigan at kakilala na kumpirmahin na ang totoong estado ng relasyon kay Chiz. Samantala, hindi binanggit sa balita kung dumadaan na sa legal na proseso ng hiwalayan ang dating mag-asawa. Sa mga naunang ulat ay pinabulaanan ng mga malalapit na kaibigan ni Heart ang balita, gayundin ang ina ng aktres at sinabing okay na okay ang relasyon nina Chiz at Heart. Pareho lamang daw abala ang dalawa sa kanilang mga trabaho lalo pa’t maraming engagements si Heart sa ibang bansa at mga endorsements.* At magmula nang nagbukas ang 19th Congress ay abala na rin daw si Senator Chiz sa Senado. Matatandaan na lumabas din ang chismis na tila may third party na involved sa relasyon ng dalawa."
0,"Isang grupo ng magkakaibigan sa Caloocan City ang talaga namang hinangaan online dahil sa kabutihang kanilang ipinamalas sa isang matandang inabandona na diumano ng sariling pamilya. Kwento ng isa sa grupo na si Shawn Mendoza, noong October 10 habang nagkwekwentuhan at nakatambay sila sa isang tindahan ay may narinig silang matandang sumisigaw at umiiyak sa sakit. Kaya naman dali-dali nilang pinuntahan ang pinanggagalingan ng iyak at doon nga ay nakita nila ang isang matandang lalaking nakahiga sa sahig, walang suot na damit, puno ng sugat at nababalot ng sariling dumi. Ani Shawn, sobra raw ang kanilang pagkabigla sa matandang nakita na talaga namang dumurog sa kanilang mga puso. Kaya naman ninais ni Shawn na ibahagi sa social media ang pangyayaring iyon upang ihingi na rin ng tulong sa iba pang may magagandang loob si Tatay Armando, 70 years old, dalawang beses ng nastroke, iniwan ng pamilya at mga anak at ngayon ay namumuhay na lamang mag-isa. "
0,"""Education without values, as useful as it is, seems rather to make man a more clever devil."" ― C.S. Lewis Yan ang isang kasabihang pinaniniwalaan ng isang high school teacher sa Mabalacat, Pampanga na si Cassandra Marie Ismael. Para raw kasi kay Teacher Ismael, 'VALUES is more important than having HIGH GRADES"". At napatunayan niya yan sa isang estudyante niya na aniya ay buong katapatang nagsabi na hindi ito nakapag-review kaya nagpasa ng papel na wala ni isang mang sagot sa kanilang pagsusulit. Kwento ni Teacher Ismael, isang araw ng nagpa-exams siya sa kanyang mga mag-aaral ay napukaw ang kanyang atensyon at naantig ang puso sa isa sa kanyang mga estudyante ng kanyang mabasa ang isinulat nito sa papel na imbes na sagot sa pagsusulit ay isang paghingi ng paumanhin dahil wala itong nasagot ni isa sa mga tanong. ""Sorry po Sir Hindi po ako naka-pagreview. Ayaw ko po mag-cheat kaya wala po ako sagot. Please appreciate."" sulat ng mag-aaral. Kaya imbes na magalit sa kanyang mag-aaral ay nagpasalamat pa ang guro sa pagiging tapat nito kaya naman kanyang ibinahagi sa social media ang isang 'appreciation post' para dito. ""I was touched and moved about this statement from one of my students, I'm not expecting that he's going to write this, I thought he's taking down his answers on our quiz. Thank you for making yourself honest. "" post niya."
0,"Sadyang kahanga-hangang makabasa at makapanood ng mga kwento ng Good Samaritans, mga taong may mabubuting puso na laging handang tumulong sa iba lalo na sa mga nangangailangan. Sa kanilang simpleng pagtulong sa kapwa ay marami ang nabibigyan nila ng inspirasyon at paniniwala na ang kabutihan ay patuloy pa rin na umiiral sa panahon ngayon. Tulad na lamang ng isang kwento mula sa isang netizen na tunay na kumurot sa puso at umani ng paghanga nang nakararami ng kanyang ibahagi sa social media ang isang di pangkaraniwang pangyayaring naganap sa kanya at sa isang bata ng makasabay niya ito sa isang sinehan sa Cagayan De Oro City. Kwento ng netizen at good samaritan na si Carla Nicole, isang bata na hindi niya kilala ang lumapit sa kanya habang nakapila siya sa bilihan ng movie ticket sa SM Uptown para sa movie na 'One Piece', isang Japanese animated fantasy action-adventure film. Tinanong siya diumano nito kung magkano ang ticket sa palabas at nang sinabi ni Carla ang presyo nitong 400 per ticket ay nagulat ang bata at kitang-kita na nalungkot siya at nadismaya. Nagtaka rin si Carla na hindi na ito umalis sa kanyang tabi at ilang sandali muli ay nagtanong raw ito sa kanya kung may mas murang ticket na pwedeng bilhin. ""This young lady approached me to and asked how much po ang ticket so I responded po na 400 so pag sabi ko sa price she was shocked tas tumahimik but she never leave my side so deadma lang ako baka na curious lang sa movie kasi anime so couple of minutes she grabbed my shorts and asked ‘Ate wala po bang mas mura na ticket?"", kwento ni Carla. Doon ay kinurot ang puso ni Carla kaya naman nagdesisyon siya na ilibre at bilhan na lamang ang bata ng ticket dahil kitang-kita niya diumano na gustong-gusto ng bata na panoorin ang naturang movie. ""Upon hearing what she said na antig puso ko so i asked her if she wanted to watch the movie and she said yes so i decided to buy her ticket agad kasi baka maubosan ng seat"", kwento niya. Sobrang naantig diumano ang damdamin ni Carla ng makita niya sa mukha ng bata ang sobrang tuwa at kagalakan ng makapasok na sila sa sinehan at sabay nanood ng 'One Piece'. Magkalapit lang din ang kanilang upuan, ayon kay Carla. ""She was so happy and excited good thing my seats available pa so sabay kami naka panuod ng one piece movie and magkalapit lang yung chair namin,"" aniya."
0,"Halos lahat ng mga kababaihan ay walang ibang hangad kundi maikasal at makasama sa pagtanda ang lalaking kanilang pinakamamahal. Sa kasamaang palad, hindi lahat ay itinadhanang maging ganoon ang kapalaran. Para sa isang babae na umaasang malapit na dumating ang araw na kanyang pinakahihintay, kung saan dadalhin sya sa altar ng kanyang lalaking pinakamamahal, wala nang mas sasakit pa sa pagiging engage subalit ilang buwan na lang bago kayo ikasal, ay bigla mong malalaman na pinagtataksilan ka pala ng lalaking inaasam mong makaisang dibdib. Ito ang nakakalungkot na sinapit ng isang babae mula sa kanyang yumaong ex-boyfriend na muntik pa umano nyang pakasalan. Ang sana’y matamis na pagsasama ay nauwi sa tila isang malaking bangungot para sa pinay na ito dulot ng kanyang masaklap at mapait na karanasan. Subalit makaraan ang isang taon matapos syang iwang luhaan, sumakabilang buhay ang lalaking nanloko sa kanya. Pagbabahagi sa social media ng babaeng tumangging mapangalanan, bagong engage pa lamang sila noon ng dati nyang nobyo nang magdesisyon silang sabay na kumuha ng life insurance policy. Ito ang dahilan kaya sila rin ang beneficiary ng isa’t-isa. Ngunit anim na buwan bago ang itinakdang araw ng kanilang kasal, nalaman nyang pinagtataksilan raw pala sya ng kanyang lalaking pakakasalan. Nagmakaawa umano sya sa kabit ng dati nyang boyfriend na layuan na nito ang lalaking ilang buwan na lang ay kanya nang magiging kabiyak, ngunit hindi sila tumigil. Nagmakaawa rin daw sya sa ex-boyfriend nya ngunit bigo syang mabawi ito mula sa kabit. Kwento ng dalaga, sinabihan lang raw sya ng lalaki na tigilan na nya sila ng kabit nya dahil hindi na raw nya sya mahal. Kaya naman dalawang buwan umano bago sila ikasal ay tuluyan na syang iniwan ng lalaki na nakarelasyon nya ng limang taon. Sa hindi inaasahang pagkakataon, yumao ang lalaki. Ang biglaan nitong pagkawala ay labis raw nyang ikinagulat. Nalaman nya ang masamang balita matapos raw syang tawagan ng kapatid ng dati nyang nobyo, kung saan in-inform sya nito na makakatanggap raw sya ng P1,000,000.00 mula sa insurance policy ng kanyang ex. Aniya pa sa naturang social media post, ang kabit na ipinalit sa kanya noon ng ex-boyfriend nya ay gusto raw na kunin ang pera sa kanya dahil buntis umano ito at walang trabaho. Subalit wala raw syang balak na ibigay sa babae ang pera. Sa panahon ngayon na walang kasiguraduhan ang buhay lalo na’t may pandemya, marami ang nakapagisip-isip at napagtanto kung gaano kahalaga ang pagkakaroon ng ‘life insurance’. Salungat sa de@th insurance na syang sasagot sa gastusin sa burol at libing ng yumao, ang life insurance ay magbibigay ng malaking halaga sa naiwang mahal sa buhay ng namayapang tao, o ang tinatawag na mga beneficiary. Bukod pa dito, kapag ang policy owner ay nagkaroon ng malalang sakit, ang life insurance din ay may kakayahang magbigay ng malaking halaga sa kliyente na makakatulong sa kanya sa pagpapagamot."
0,"Natural na maging malaki ang expectation sa kanya ng mga tao dahil nag-iisang anak lang siya ng mga bigating personalidad gaya nina Lucy at Goma. Pero hindi ito naging issue para sa 22-anyos na dalaga. ""They don't put pressure on me, they allow me to fail."" Tungkol sa pagiging artista, never daw itong pumasok sa isip ni Juliana, mas gugustuhin pa aniya ang maging direktor kaysa umarte. At kung ang maging isang beauty queen naman ang pag-uusapan, maaaring taglay niya raw ang tangkad pero hindi ang determinasyon at pagpupursige ng isang kandidata. Full support naman ang mga magulang niya sa kung ano man ang ninanais tahakin ni Juliana. ""They allow me to fail, they allow me to figure out what I want to do in sports or extracurricular activities, or what school I want to go to. They really gave me the freedom to choose."" Sadyang napakaswerte nito sa kanyang mga magulang at ganun din naman ang mga ito sa pagkakaroon ng anak na kagaya niya. ""Have you seen my parents? They’re such beautiful people! When I was young, I kinda thought I was adopted. Parang iba talaga yung itsura ko sa kanila eh! Iniisip ko, san ba 'ko nagmana?"" ""And then slowly I started seeing my dad’s features and then people started telling me, ‘You look like your mom!’ So ako naman, kinikilig ako, because ‘Wow! You think I look like mom?"" masayang pahayag ni Juliana. Kasalukuyang kumukuha ito ng kursong Public Administration sa UP Diliman at naninirahan sa kanilang tahanan sa Ormoc. Mula nang magumpisa ang pandemya ay dito na siya namalagi na siya at aminado naman ito na gusto niya ang buhay rito. ""I love it here. I can say that my life is here."" ani Juliana."
0,"Isang netizen ang nagbahagi kamakailan sa social media ng kanyang karanasan umano sa bagong style ng mga manloloko upang makuhanan ka ng pera sa GCASH. Ayon pa kay Facebook user Cam’z Jerico Kirk Hammet, pitong libo ang nakuha sa kanyang GCASH account kamakailan. Bukod sa kanya, ay may store pa daw na nakuhanan naman ng halagang 22 libong piso. “Mga ka GCASH USER share ko lang ang bagong modus sa CGASH. Marami na po sila nabiktima dito na ganito po ang style nila. Nabiktima po kami ng 7k kahapon tapos nalaman namin na di lang pala kami ang nabiktima meron na naman po isang store owner na nakuhanan worth 22k sa gcash.” Panimula ng caption ng netizen Ang sistema daw ng mga suspek ay magpapa-cash in at pagkatapos ma proseso ang transaction at naisara na ang GCASH app ay saka nito ihahabol na kailangan pala niya ma picturan ang confirmation. “May pumunta po sa amin para mag pa cash in amounting 100 pesos. After matransact, yung tipong naclose mo na yung app sasabihin niya need niya pala picturan yung confirmation, kaya since close na ang mismong app, ang ipapakita na namin ay yung mismong text po.” Saad sa post ng biktima* At dahil nga naisarado na ang application ay mismong text message nalang mula sa inbox ang ipapakita sa customer. Habang ginagawa ito ay mag aattempt naman ang kasama ng suspek na iaccess ang GCASH account ng biktima sa cellphone nila at isasakto ang login sa pagpicture ng confirmation para makuha naman ang OTP at ma-access ang GCASH ng biktima nila. “Yun pala the moment na ipakita mo ang confirmation, nag attempt na pala yung kasama niya iopen ang gamit mong gcash app sa cp nila since alam na nila ang cp number kaya ang gagawin nila isasakto nila na mag attempt login kapag pinapicturan mo ang text kasi mag ppop up din yung bagong dating na OTP.” At wala pang ilang minute ay simot na ang laman ng GCASH wallet mo nang di mo alam. May payo rin ang concerned netizen sa kapwa mga GCASH users at lalo na sa mga store owner na tulad niya para maiwasang mabiktima ng ganitong modus. “Kaya po sa nangyari, payo nalang po namin na kapag nagrequest sila ng reference no, or mismong text ni Gcash ay banggitin niyo na lang reference or isulat po sa papel.” Ayon pa kay Facebook user Cam’z Jerico Kirk Hammet ""Be vigilant nalang din po lalo na sa walk in tapos tipong nangungulit maipakita yung mismong text po ni GCash."" aniya pa"
0,"Ano nga ba ang sukatan ng tagumpay? Ito ba ay ang pagkakaroon ng maraming pera, malaking bahay at mamahaling kotse, magandang trabaho at 'travel abroads' o simple at masayang pamumuhay at pagiging kuntento sa kung ano ang meron tayo? Iba-iba man ang ating batayan sa pagiging tagumpay sa buhay, ang mahalaga ay ang kaligayahan na ating tinatamasa kasama ang pamilya at mga mahal sa buhay. 'Bonus' na lamang sigurong maituturing ang karangyaan dahil ang pinakamahalaga ay pagiging tunay na maligaya sa iyong ginagawa, simple man ito o magara. Ang mahalaga ay iyo itong pinagsikapan at pinaghirapan hanggang sa makamit ang tagumpay na tinatamasa. Ito ay pinatunayan ng netizen na si Robin Paz Jr., na nagbahagi ng kanyang kahanga-hanga at 'very inspiring' na kwento kung paano niya napagtagumpayan na makamit ang pangarap sa kabila ng mga hirap sa buhay na dinanas noon. Sa isang 'private group' sa Facebook na 'Home Buddies', buong pagmamalaki niyang ibinahagi ang resulta ng kanyang pagsusumikap at dedikasyon. Kanya ring pinasalamatan ang mga taong naging bahagi ng kanyang tagumpay mula noong nagsimula lamang siya bilang nagbebenta ng plastic, dyaryo, at bakal hanggang sa nakatapos ng pag-aaral at magiing isang 'financial advisor' na naging susi sa kanyang magandang buhay sa kasalukuyan. "
0,"Likas sa ating mga Pilipino ang pagiging maalalahanin hindi lang sa ating mga pamilya ngunit maging sa iba din. Hindi maitatanggi na isa ito sa isang magagandang katangian na tunay namang nakakatutuwang makita sa bawat isa. Kaya naman kinagilawan sa social media ang post ng binatang si Justine Reyes kung saan ipinakita niya ang kakaibang kulitan at lambingan nila ng kanyang kaibigang nagkasakit kamakailan. Ang kanyang post ay umani ng libo-libong reaksyon online dahil sa nilalaman ng palitan nila ng mensahe ng kaibigang si John Paul Reyes, 23 taong gulang, mula sa isang bayan sa Bulacan. Mababasa ang pangangamusta ni Justine ang kaibigang natrangkaso at nagsabing dadalaw siya at hahatiran ito ng prutas. Ngunit walang kamalay-malay si John Paul na niyog pala ang prutas na balak dalhin nito para sa kanya. “May sakit po kasi tropa ko sabi ko dalahan ko sya ng fruits. Sakto may nakita po ako niyog sa bakuran na isipan ko yun ang madala trip lang din po hindi ko naman akalain na magva-viral pa yung trip ko,” pahayag ni Justine sa Balita online. Ayon pa sa binata, paborito talaga umano nilang pagtripan magbabarkada si John Paul sa tatlong taon nilang pagkakaibigan. Samantala, umabot na sa mahigit 41,000+ shares ang post na ito. "
0,"Isang inabandonang aso na natagpuan sa may Mandaluyong City ang pumupukaw ngayon sa damdamin ng mga netizens matapos kumalat ng mga larawan nito. Ayon kasi sa nakapulot at tumulong dito ay may iniwan pa daw na sulat ang amo nito. Mensahe na natagpuang nakaipit sa tali ng aso para sa kung sino man ang makakapulot sa kanyang alaga. ""kuya/ate kung sino po ang makabasa nito sana po alagaan nyo po ng maayos ang aso ko"" Gamit ang isang pilas ng papel na tila galing pa sa notebook ng mismong nagsulat nito. Isang mag-aaral, marahil ay isang batang estudyante. Mahahalata mo rin ito dahil sa paggamit ng nagsulat ng liham ng ""po"" na para bang mula sa isang nagmamakaawang bata. ""Kaya kopo ginawa ito dahil lagi nagagalit si mama sakanya hindi ko man kagustuhan."" ""Sorry PANDA (crying/sad emoticon)"" Panda! Ito ang pangalan ng kawawang aso base sa sulat ng kanyang amo. Mabuti na lang may mabuting kalooban ang nakapulot kay Panda. Agad namang dinala ng nakapulot na si Nicole ang abondonadong aso sa Philippine Pet Birth Control Center Foundation sa may Boni Avenue. Muntik pa ngang hindi umabot si Nicole at Panda sa nasabing institusyon dahil gabi na at pauwi na raw ang mga staff nito. Pero nagpatulong pa rin ito sa guard ng lugar at sakto namang meron pang mga assistant doon para tuluyan ng maipasok at masuri ang kalagayan ni Panda. ""Hi, guys! Thank you so much for sharing and checking on Panda. I left her in PPBCC around 7PM yesterday"" ayon sa tweet ni Nicole. Sa kabila ng pakikisimpatya ng social media sa kalungkutang nadama ng mabasa ang emosyonal na mensahe ng amo nito. Marami rin ang humanga sa kabayanihan ipinamalas ni Nicole. Ang ilan pa sa mga ito ay nagpakita ng intensyong kupkupin ang asong si Panda sakaling wala pang umaapon rito. Sana ay makaabot sa batang amo na nasa mabuting kalagayan na ang kanyang minamahal na alaga. "
0,"Ang singer-actress na si Maria Lea Carmen Imutan Salonga o mas kilala sa pangalan na Lea Salonga ay kilalang kilala sa buong mundo. Ang kanyang tagumpay sa entertainment industry ay bunga ng kanyang dedikasyon at talento sa pag-awit at pag-arte. MISS SAIGON SAGA Sa dinami-rami ng kanyang malalaking proyekto, isa na marahil sa hindi malilimutan ng lahat ay ang kanyang napakahusay na pagganap sa stage musical na Miss Saigon. Ang naturang proyekto ang nagbigay-daan upang umusbong sa kasikatan ang noon ay 18-anyos pa lamang na si Lea. Dahil sa kanyang hindi matatawarang talento, maraming pinto ang nagbukas para kay Lea na syang naging dahilan para lalo pa itong umangat sa larangan ng musika. Sunod-sunod rin ang nakamit nyang mga parangal mula sa mga prominenteng international award-giving bodies. LAST WOMAN STANDING Ngunit lingid sa kaalaman ng iba, ang lahat ng tagumpay na ito ay muntikan nang hindi mapasakamay ng magaling na aktres at mang-aawit dahil sa isa ring mahusay na kapwa nya pinay. Sya ang maituturing na naging tinik sa lalamunan o mahigpit na katunggali noon ni Lea sa kanyang audition para sa lead role na Kim sa Miss Saigon, bago pa man ito pinal na napasakanya. Sa kabila ng kanyang nakamamanghang talento, hindi naging madali para kay Lea na makuha ang malaking role na iyon sa nasabing musical play. Maraming iba pang dayuhan ang pinagpilian na gumanap sa napaka mapanghamong papel. Subalit ang pinaka naging mahigpit nyang kalaban para sa role na Kim ay isa ring pinay. THE ‘ALMOST’ MISS SAIGON Kilalanin si Monique Wilson, ang babaeng muntikan nang masungkit ang role na ibinigay at nagpasikat ng husto kay Lea Salonga sa Miss Saigon. Si Monique ay kababata at kaibigan ni Lea. Halos sabay nagsimula, ang dalawa ay pawang mga produkto ng theater company na Repertory Philippines na nagpo-produce ng theater plays at nagte-train ng mga batang aktor para sa teatro. UNSPOKEN PROFESSIONAL RIVALRY Dahil kapwa sila mahuhusay na mga batang aktor at mang-aawit noon, umugong ang mga haka-haka noon tungkol sa namumuong tensyon sa pagitan nila bunga umano ng kompetisyon. Ngunit mariin itong pinabulaanan ni Monique. ""Lea and I have been close friends since we were kids. I did my first play when I was 9 with Repertory Philippines, 'Annie,' with Lea,"" aniya sa isang panayam. AUDITION TAPES Sa dami ng mga sumubok, tanging silang dalawa lang ang mahigpit na pinagpilian ng Miss Saigon producers. Sa isang file video, habang sila ay naghihintay bago ilabas ang resulta kung sino ang napili, , mapapanuod sila na kapwa ini-interview tungkol sa kanilang naging audition para sa lead role na Kim. "
0,"Sa isang press conference para sa bago niyang sitcom ay inamin ng beteranang aktres na si Dina Bonnevie na hindi pa sila nakakapag usap talaga ng asawa ngayon ni Vic Sotto na si Pauleen Luna dahil para sa kanya ay “awkward” ito. Sa isang YouTube vlog na binahagi ni Vinia Vivar ay napag-usapan ang kasalukuyang relasyon ni Dina kina Coney Reyes at Pauleen. Nagpaunlak naman ang beteranang aktres na sagutin ang mga katanungan tungkol sa mga babaeng naging bahagi ng buhay ng kanyang dating mister na si Bossing Vic Sotto. Ayon kay Dina, dati naman na umano silang magkaibigan ni Coney Reyes, ang ina ni Pasig City Mayor Vico Sotto, ngunit hindi pa umano uli sila nagkaka-kwentuhan muli. "
0,"Maraming netizens ang napa-WOW sa tila hindi kumukupas na kagandahan ng dating teen star na si Antoinette Taus. Taong 1990s nang umariba ang karera sa showbiz ni Antoinette at mas kinilala pa nang ito'y gumanap bilang ""Anna"" sa sikat na soap opera noon na ""Anna Karenina"". Isa rin siya sa mga lead star ng dating drama series ng GMA na T.G.I.S. Malaki rin ang naging ambag ng tambalan nila ng kanyang ex-boyfriend na si Dingdong Dantes sa matagumpay na pagsikat noon ng aktres. Matapos lisanin ang showbiz at piliing manirahan sa ibang bansa, muling nasilayan ng kanyang mga taga-hanga ang tila hindi kumukupas na kagandahan ng dating bituin. Kitang-kita sa isang larawan na kuha sa isang beach ang blooming na blooming parin taglay ang sexy at magandang pangangatawan ng 41 taong gulang na si Antoinette.Nostalgic ang naging pakiramdam ng mga fans nito pati na rin ang iba pang mga netizens dahil sa mga ibinahagi niyang pictures sa social media. Nagbunga ito ng pananabik mula sa kanyang mga taga-subaybay at tila may lumutang na katanungan mula sa karagatan. Magbabalik na ba ito sa showbiz? Wala namang balita ukol dito pero kung ito'y mangyari man ay siguradong bukas palad na tatanggapin ng mga fans ang kanyang pagbabalik. Sa ngayon ay abala si Antoinette bilang isang UNEP Goodwll Ambassador at Founder ng isang non-profit organization na CORA Philippines. Ang CORA o Communities Organized for Resource Allocation ay hango sa pangalan ng yumaong ina ni Antoinette. Dahil mabuting adhikain nito ay hinirang ang aktres bilang National Ambassador for the Philippines noong 2019. Full support din ito sa mga gig ng kanyang kapatid na DJ at dati ring child actor na si Tom Taus Jr."
0,"Sarap sana maging bata! At kung maaaring maibalik lang sana ang panahon, tiyak marami ang mas gugustuhing bumalik sa pagiging musmos ulit. Walang iniisip na problema at malayo sa magulong sitwasyon ng mundo. Wala rin sa kanilang kaisipan ang napakarami at malaking responsibilidad sa buhay. Tanging paglalaro, at puro kasiyahan lang ang nasa isip. Walang bigat, at napakagaan ng mga isipan. Ganito rin sana kasaya ang naranasan ng lahat ng mga batang paslit. Sa isang viral post, kabaligtaran ang nararanasan ng dalawang bata sa bigat na kanilang pinapasang mga paninda na inilalako nila sa mga karatig lugar upang kumita at makatulong sa magulang. Sa post ni Corsenio Podador Inoferio, naantig ang kanyang puso nang makita ang maagang pagsisikap ng mga bata na binabaybay ang mahigit 34kilometers na layo para lang maraming madaanang lugar upang maipagbili ang kanya-kanyang pinapasan na batya na puno ng mga gulay. ""If you need an inspiration to keep going in life, ito po! 🥺 ""Mga bata from Canlawig, Maragusan, nakita ko sila dito sa Nabunturan, naglalako ng gulay,"" Ayun pa kay Corsenio, ganitong mga edad ng mga bata ang dapat ay nakikita nating nakikipaglaro at masayang nakikipaghalobilo sa mga kapwa nila bata, ngunit sa kanilang murang edad ay tila nalaktawan nila ang pinakamasayang bahagi ng buhay. ""Imbes na maglaro kayo at i-enjoy ang inyong pagiging bata, ang aga niyo namulat at humarap sa reyalidad ng buhay,"" Bakas sa mga mukha at katawan ng dalawang bata ang pagod at bigat ng kanilang pinapasan. Sa kanilang pagiging bata ay pasan na nila ang responsibilidad sa buhay. ""Balang araw, magtatagumpay rin kayo basta mag-aral kayo ng mabuti. Ipagpatuloy niyo lang ang inyong sipag at pagsisikap. Mag-ingat sana kayo sa inyong paglalakbay,"" Marami ang mga nahabag at humanga sa pagpupursige ng mga bata kahit pa sa kanilang murang edad ay kayod kalabaw na. May mga netizens din na nakapansin sa dalawa, at kung minsan ay inaabot na daw ng gabi ang dalawa sa kanilang paglalako at hindi umano ito umuuwi hanggat hindi nila nauubos ang mga paninda. "
0,"Naaalala nyo pa ba ang Mara Clara child star na si Agata Tapan? ito na pala ang nangyari sa kanyang buhay ngayon matapos magdesisyong iwan ang kanyang karera sa mundo ng showbiz. Si Agata ay isa sa mga naging child star noon na sumikat sa mga manunuod noong dekada nobenta dahil sa kanyang angkin na galing pagdating sa pag-arte sa harap ng kamera. Matatandaan na si Agata ay unang nakilala nang napabilang ito sa isang TV series ng ABS-CBN na Mara Clara na talaga namang kinagiliwan ng mga manunuod. Dito ay ginampanan niya ang ang role ng batang si Denise at nakasama niya sa palabas na ito ang mga pangunahing beteranang aktres na sina Judy Ann Santos at Gladys Reyes. Maraming manunuod ang napahanga ni Agata dahil sa natural at husay nitong umarte sa harap ng kamera at dito na nga nagumpisang umangat ang kanyang karera sa pag-aartista. Dahil nagustuhan ng mga manunuod si Agata ay dito na nga nagsimula ang pagbuhos ng proyekto sa kanyang karera at nabilang sa ilang pelikula at palabas katulad ng Trudis Liit, Sineskwela, Once Upon a Time, Kahit Minsan Lang at maraming pang iba. Ngunit sa paglipas ng panahon ay matagal na hindi nagpakita sa harap ng kamera si Agata at marami sa kanyang mga taga-hanga ang nagtatanong kung nasaan na nga ba siya at kung ano na ang nangyari sa kanyang buhay ngayon. Biglang huminto ang dating child star sa kanyang karera at maging ang kanyang mga kakilala sa showbiz ay wala rin ideya kung saan na nga napunta si Agata ngunit lingid sa ating kaalaman ay ipinagpatuloy pala nito ang kanyang pag-aaral dahilan ng kanyang pagkawala sa mundo ng showbiz. Ayon sa pananaliksik ay nakapagtapos si Agata ng kolehiyo na kumuha ng kursong AB Communication at sa katunayan nga ay isa na siya ngayong Business Development Analyst sa ANC at nagtatrabaho bilang FWD Financial Wealth Planner. Napag-alaman din na ang batang aktres na cute na cute noon na si Agata ay mayroon na rin sariling pamilya ngayon dahil ikinasal na ito at nabiyayaan ng isang anak na babae. Iniwan man ni Agata ang kanyang buhay sa pagiging artista ay masaya naman niyang natagpuan ang kaligayahan sa piling ng kanyang asawa at anak. Talaga nga namang hindi lang galing sa pag-arte sa harap ng kamera ang ipinamalas ni Agata dahil pinatunayan din nito na kahit na anong karera ang kanyang tahakin ay kanya pa rin ipapakita ang kanyang talino at galing na nasa kanya nang pagkatao. "
0,"Isa sa mga pinakamalaking parte ng tagumpay ng isang estudyante ay ang paggabay at pagbahagi ng karunungan ng  mga guro. Sila ang katuwang ng mga magulang sa paghulma ng kanilang mga kaisipan tungo sa kanilang magiging kinabukasan. Tinagurian rin silang mga pangalawang magulang hindi lang dahil sa kanila ipinagkatiwala ang magiging kaalaman ng mga estudyante, kundi dahil marami sa mga Guro mula pa noon, hanggang ngayon ang tunay na may malasakit para sa pangarap ng mga mag-aaral. Umani ng nag-uumapaw na papuri at paghanga mula sa mga netizens ang isang college professor mula Samar State University na si Andres Basa Sequito dahil pagiging mabuti at nakapa-maintindihing guro nito sa lahat ng kanyang mga estudyante. Sa trending video post ni Ezza Fatima Leonor Permaci, makikita na habang abala ang lahat ng mga estudyante sa pagsagot ng exams, karga at inaaliw-aliw naman ni Prof. Sequito ang isang batang sanggol na anak ng isa sa kanyang mga estudyante. ""The moment when one of his students bring a baby to the class and wanted her to focus on the exam,"" Imbes na isiping makakaistorbo lamang para sa kanyang pagtuturo ang pagdadala ng anak sa klase, nagpresinta pa umano ang guro na siya na ang bahala mag-alaga sa bata upang makapag focus ang ina nito sa pagsagot ng kanilang exam. ""He is not only imparting knowledge to his students, but also giving the full understanding, kindness, and love as a second parent,"" saad ni Ezza ""Di lang siya magaling mag turo, tutulungan kapa mag tiwala, wag sumuko at abutin ang pangarap mo,"" dagdag nito. Ayon pa sa mga naging estudyante at kasamahan ni Sequito sa pagtuturo sa unibersidad, kilala nila ito na magaling, mabait, jolly at cool sa klase. ""Good Job! He really do that during our college days. Siya rin nakarga kay Liam ,Zia and Xian na mga anak ko. Dinadala niya sa kanyang office. Thank you and salute to you always Sir!"" pagpapasalamat ng dating estudyante ni Sir Sequito. Mas lalo pa siyang hinahangaan dahil sa kanyang malasakit at taos pusong kabutihang ipinapakita sa kanyang mga estudyante kahit pa man na mayroon din siyang matinding pinagdadaanan sa kanyang personal na buhay dahil sa pakikipaglaban ng misis nito sa isang malubhang sakit. "
0,"Labis ang pagsisisi ngayon ng isang engineer na hiniling na itago ang kanyang pagkakakilanlan. Hindi na kasi nito napigilang ibahagi ang kanyang karanasan dahil sa sobrang pagkadismaya. Humihingi ito ngayon ng payo dahil hindi na nito alam ang kanyang gagawin, parang gusto ng sumuko at halos gabi-gabi ng hindi makatulog sa kakaisip sa issue na nangyari sa  kanilang dalawa ng kanyang live-in partner. Ang kanyang misis ay isang call center agent at meron silang anak. Ayon sa engineer na mister, kung susumahin ang kanilang kabuuang sahod sa isang buwan ay aabot ito sa P50k. Pero dahil madalas ang kanyang overtime ay tinatayang hihigit pa ito sa P70k o P80k sa isang buwan. Dahil sa nakagawian natin na si misis ang kumander, ipinagkatiwala nito sa kanya ang pagbabadyet at mula pa noong kasagsagan ng pandemya ay ito na ang pinapahawak niya ng kanyang ATM. Pero makalipas ang isang taon, kahit pa may kalakihan ang pinagsamahang sahod nila sa isang buwan ay wala silang naipon. Sobra sobrang gastos sa pagkain at halos araw-araw na delivery mula shopee ang itinuturo nito kaya wala silang naipon. ""wala po kaming savings as in 0php savings po kami dahil everyday may shopee po nadumadating sa bahay namin para sa anak namin minsan naman nag oover meal kami kumbaga takaw tingin lang kaya hindi po kami nakakaipon."" ani engineer. Dahil dito, binawi niya kay misis ang ATM at ipinaliwanag ang kagustuhang maging masinop at matalino sa paggastos para sa kanilang kinabukasan. Hindi na rin niya pinakielaman ang sweldo ni misis, bonus na lang aniya kung magbibigay ito. ""Nilagay ko po sa alkansya yung perang naiipon ko at hindi ko po nilihim sa kanya dahil inexplain ko para sa future namin yon at bubuksan by December. After 6months nakapag ipon po ako ng 100k sa alkansya."" Habang nag iipon si engineer ay may nadiskubreng investment ang kanyang live-in partner. Ngunit kahina-hinala ang set-up nito kaya hindi siya pumayag. Ngunit naging mapilit ang babae kaya pinayuhan niya ito na mag-invest lang ng naayon sa tama. Tama ang hinala ni engineer, isa itong investment scam at nabiktima sila. Pero ang malala pa dito ay ng malaman niyang P50k ang ininvest ng kanyang partner. 30k na salary advance at ang 20k naman ay inutang sa bumbay. Gaya ng inaasahan ay nagalit ito, parang hindi pinakinggan ang payo niya ng mag-invest ng naayon sa tama, yung halaga lang na kaya mong mawala. Gayunpaman, hindi nito hinayaan na sobrang manlumo sila sa nangyari at tinulungan ang live-in partner na makabawing muli. ""Pero after nong galit niredeem ko agad yung confidence nya by sending  support mental, emotional, and financial. Dahil nakakadown nga naman na ma scam."" ""Kaya binayaran ko po yung utang nya sa bumbay na 22k ng cash dahil kung hindi, tutubo po ng 28k in 3months and yung hatian namin sa bills ako muna nag shoulder lahat."" Dumating sa punto na kinailangan na ni engineer ang pera kaya naisipan nitong buksan na ang kanyang alkansya. Ngunit pilit na pinipigilan ito ng partner dahil nahihiya na daw ito sa kanya dahil sa kapalpakang kanyang nagawa. Pero desidido na ang engineer na tuluyan ng buksan ang alkansya upang sa ganun ay matulungan din si misis na mabayaran ang salary advance nito. Tutal ay may 84k naman itong inaasahan na ipon sa loob ng kanyang alkansya. Dito na nangyari ang mas nakakapanlumong tagpo. Laking gulat nito nang makitang P39k na lang ang laman ng alkansya. ""Kaming dalawa lang po ang nakakaalam ng alkansya na yon. Kaya alam ko sya po ang kumuha, I feel so betrayed."" Ito ang pahayag ng dismayadong engineer. "
0,"Likas sa mga magulang ang gawin ang lahat para sa pamilya lalo na sa mga anak. Lubos na kasiyahan ang hatid nito sa kanila sa tuwing naibibigay ang mga pangangailangan ng pamilya. Bilang isang responsableng magulang, pipilitin nilang mapasaya ang kanilang mga anak sa kahit anong paraan. Kaya naman marami ang naantig sa mga litratong ito ng kumalat sa social media. Larawan ng isang mabuting tatay ang nag-viral habang bumibili ito ng manika sa isang tindahan. Ang ama ay halatang galing pa sa trabaho bilang isang constuction worker dahil kitang kita ang bakas ng semento sa mga paa nito. Tulad ng isang magulang na sabik na sabik bilhin ang isang laruan para sa anak ay halatang hindi na nito alintana ang dungis ng katawan at nagmamadali na itong bilhin ang manikang laruan. Marahil ng dahil sa bilis ng pangyayari ay hindi na rin nabigyan ng pagkakataon ang kumuha ng litrato para kilalanin ang naturang tatay sa larawan. Ngunit ang tagpong ito ay sinasabing nangyari daw sa isang bayan sa Tambang, Tinambac Camarines Sur. 75 pesos ang nakunang halaga ng biniling manika. Murang mura lang ito para sa iba kung tutuusin, pero makikita mo sa matamis na ngiti ng ama na galing sa puso at matinding hirap sa trabaho ang katumbas ng halagang ito. ""Kahit na maliit na halaga lang kinikita ko, basta nakakakain ang mga anak ko at naiibigay ko mga gusto at pangangailangan nila, daig ko pa po nanalo sa lotto"" pahayag ng ama. Umantig ito sa puso ng maraming netizen at umani ng kaliwa't kanang papuri at paghanga ang tatay sa litrato. Isa nanamang bata ang siguradong matutuwa pag uwi sa bahay nang tila nagmamadaling ama. Isang inspirasyon at magandang halimbawa na ang tunay na kasiyahan ay hindi natutumbasan ng kahit anong halaga. "
0,"Madalas ay talagang pinaghahandaan ng mga magulang ang ika-unang kaarawan ng kanilang anak. Karamihan ay ginagayakan ito ng isang engrandeng party. At pag sinabing party, nariyan ang party set up tulad ng backdrop, balloons, table and chairs, cake at food catering service. Karaniwan ay kumukuha na lamang ng party organizers na sila na mismong mag-aasikaso ng lahat para nga naman maka-bawas na sa aasikasuhin at pagod ng celebrants. Ngunit paano kung sa araw mismo ng kaarawan ay biglang nagkaroon ng problema sa event organizer na inyong inarkila? Paano kung akala mo ay inihanda na nila ang lahat ngunit pagdating ng mismong araw ng selebrasyon ay wala kang maihahain sa inyong mga bisita dahil hindi dumating sa tamang oras ang pagkain na inyong inorder? Sa kasawiang-palad ay nangyari ito sa isang netizen na nagngangalang Ben Ramolete, kaya naman sa kanyang pagkadismaya ay kanyang ibinahagi sa social media ang hindi magandang karanasan sa isang catering service na kanilang na-booked online.Ani Ben, ibinahagi niya ang pangyayaring iyon para ma-inform at mabigyan ng babala ang netizens, nang hindi na maulit pa ito sa iba. ""You can judge me all you want, pero I am sharing this para ma-inform kayo so that you don't make the same mistake that I did."" aniya."
0,"Noong taong 2021 ay nagsalita ang dating asawa ni Majorie Barreto at aktor na si Dennis Padilla tungkol sa kanilang paghihiwalay na ayon naman sa huli ay kasalanan niya. Ang pag-amin na ito ni Dennis ay kanyang ginawa sa isang vlog noon ng panganay na anak niyang si Julia Barreto. Kabilang sa mga dating magkarelasyon sa Philippine Showbiz Industry sina Marjorie at Dennis at taong 1997 nang magpakasal ang noo’y magkasintahan. Si Marjorie na may isang anak sa dati niyang karelasyon samantalang si Dennis naman ay kasal na umano noon ngunit hindi opisyal – ang dalawa ay nagmahalan at bumuo ng pamilya. Ang pagsasama nina Marjorie at Dennis ay nagbunga ng tatlong mga anak na sina, sina Julia Barretto, Claudia Barretto, at Leon Barretto. "
0,"Iba-iba ang mga dahilan at kwento ng karamihan sa pagtalikod nila sa kanilang mga pangarap, para sa iba marahil dahil sa hikahos sa kailangang suportang pinansyal mula sa mga magulang. Ang iba'y dahil maagang nakapag-asawa at nagkaroon na ng mga anak, kaya't imbes na ang pagtatapos ang aatupagin, iginugugol nalang ang lahat ng oras sa pamilya. Walang makakahadlang sa kanyang kagustuhang matuto at makapagtapos, ito ang kahanga-hangang kwento na inupload ng isang mabuting Guro na si Tricia Anne Ureta Manlanat tungkol sa kanyang Grade-9 student mula Progreso Village National High School sa Barangay Vista Alegre, Bacolod City. Dahil sa kabila umano ng pagiging ina nito, mahirap man ang sitwasyon ngunit para sa kanya maraming paraan ang pwede niyang gawin para lang hindi siya makaliban sa klase. ""I have a student na may baby na at an early age (who are we to judge). May class sila 10:30, 9:30 pa lang, pumunta na ang guard sa amin telling us na may grade 9 student daw na papasok pero may dalang bata. Baby pa talaga."" Kasa-kasama niya ang ilang buwan pa lamang na anak sa pagpasok sa paaralan. Tunay na inspirasyon ang kanyang ipinakitang tapang at dedikasyon sa pag-abot ng pangarap, hindi lang para sa sarili, pati na sa kinabukasan ng kanyang anak. ""Sabi niya “Ayoko ko po Ma'am umabsent”. ""Dito mo talaga makita na dedicated talaga ang estudyante  kahit pa ganyan ang sitwasyon niya. At makikita mo din na may will siya na i-continue ang pag-aaral niya for her abd her child's future,"" Umani rin ng mga positibong reaskyon ang kabutihang ipinamalas ni Manlanat at mga kasamahan nitong guro dahil hindi sila nag-atubiling alagaan ang sanggol para makapag-concentrate ang ina nito sa pag-aaral. Ito'y patunay na hindi lang sila basta mga guro lamang, sila'y tunay na mga pangalawang magulang ng mga bata na katulad ng mga magulang, wala silang ibang hangad kundi ang kabutihan at ang kinabukasang kahaharapin ng kanilang mga estudyante. Kamakailan lang, kaliwa't kanan na ang mga reklmao na natatanggap ng mga guro mula sa mga magulang tungkol sa usaping pagbibigay disiplina ng mga guro sa kanilang mga anak. "
0,"Inamin ng aktres na si Julia Barreto sa isang panayam kay Karen Davila na sila ay hindi na nag-uusap ng kanyang ama na si Dennis Padilla. “I’ll be very honest. We have not spoken and it’s because there’s just so much fear inside me. I’m just really scared,”  ang hayagang pag-amin ni Julia Pinaliwanag ng anak ni Marjorie Barreto na naging cycle na ng relasyon nilang mag-ama ang pag-aayos at kalaunan ay magkakasakitan na naman muli. Gusto muna ni Julia na huminga muna sa gaanong sitwasyon. “And you know, I just want to kind of huminga lang muna from that cycle,” ani Julia Ngunit aniya, patuloy niyang pinagdadasal na magkaayos sila muli ni Dennis sa tamang panahon. Ayon pa sa aktres, hindi naman pagpapatawad ang dahilan kung bakit hindi sila nagkakaayos ng ama, kundi ang kalimutan ang mga masasakit na mga pangyayari  “I think it’s not difficult for us to forgive. But it’s difficult to really just… It’s not the forgiveness, it’s to forget. It’s also just, there’s a lot of fear because I don’t know what’s gonna happen. But forgiveness, of course, definitely. * That’s for my own peace of mind, di ba? Hindi ko ipagkakait ang forgiveness but I’m just not that ready. There’s just been so much pain over the years since I was young. So parang I got tired of the same thing.” Giniit ni Julia, kailangan niya ng higit na pagmamahal at proteksyon mula sa ama. "
0,"Minsan ba ay binalak mo na o nasubukan mo nang gumawa ng milagro sa loob ng sinehan sa pag-aakalang walang nakakakita sayo? Kung oo, oras na para alalahanin mo kung ano ang ginawa mong iyon dahil baka gustuhin mo na lang lumubog o biglang maglaho ngayon sa kahihiyan matapos ang isiniwalat ng isang staff sa sinehan. Akala ng ilan, walang makakapansin sa kahit anong gawin nila palibhasa madilim sa lugar na ito, lalo na sa mga medyo tago na pwesto. Ang hindi nila alam, lahat ng galaw ng mga tao sa loob ng sinehan ay malinaw na nakikita ng mga nagtatrabaho dito — ito ang isiniwalat ng babae na nagtatrabaho sa isang movie theater. Sa nagviral na Tiktok video ng isang user na si @no1headache, ni-reveal ng naturang staff na may mga nakatagong CCTV sa loob ng mga sinehan at nakikita nila ang lahat nang mga pinaggagagawa ng mga manonood habang pinapalabas ang buong pelikula. Ang uri ng CCTV camera na ito ay may night vision capability umano na kayang kaya makita ng malinaw ang bawat galaw o pangyayari sa paligid kahit sa madilim na lugar ito nakatutok. Kasama ng kanyang caption na “We see everything”, ang Tiktok video niyang ito ay umabot na sa 16.5 million views. Aniya pa sa nasabing TikTok video, “When people come to the cinema with their sneaky link to do the nasty”, pagkatapos nito ay biglang pag-zoom nya sa security footage na nagpapakita nang live images sa loob ng sinehan. Sa comment section naman ay ipinaliwanag din niyang, “We also have night vision goggles so we’ve seen it all.” Samantala, isa ang sinehan sa mga nakaugalian na ng karamihan sa atin na puntahan para makipag-date. Kaya naman hindi na lingid sa atin na ang oras na ito ay ginagamit nang ilan upang gawing oportunidad kung saan sila maaring maglambing sa kanilang girlfriend o boyfriend, isang halimbawa na dito ay ang paghahawak-kamay. Ang iba ay nagagawa pang maka-score ng pasimpleng halik. Marahil ay dahil kahit hindi man ganun ka pribado ang lugar ay hindi rin naman ito ganoon ka-bulgar, kaya naman nagkakaroon sila ng lakas ng loob para sa PDA o Public Display of Affection. Hindi naman makapaniwala ang ilan sa mga cinema goers, matapos nilang makita ang video na ito. Narito ang ilan sa kanilang mga komento: “I’m just concerned because I’ve been throwing popcorn at the back of people’s heads for fun.” “You’re telling me the time I snuck in a large pizza they’ve been watching me eat???” Samantala, may iba namang natuwa at nagkomentong, “This is actually good to know in case of emergencies. I honestly had no idea, I thought you could get away with murder in there lol.”   "
0,"Isa sa pinamagaling na kontrabida at komedyante noong araw si alyas ‘Buwaya’ na naging bahagi ng napakaraming pelikulang Pilipino. Masasabing napakahusay ni Joaquin ‘Buwaya’ Fajardo sa kanyang mga karakter sa pelikula na kanyang ginampanan sa mga paboritong palabas noon, kung saan siya ay madalas na gumaganap bilang isang kontrabida na talaga namang kakainisan mo. Ang alyas daw na ‘Buwaya’ ay binansag sa aktor dahil sa kakaibang porma ng kanyang mga daliri sa kamay. Si Buwaya ay isa sa madalas na kasama noon sa mga pelikula nina Tito, Vic, and Joey na sikat na sikat noon sa pagpapatawa. Noong nagsisimula pa  daw lamang si Buwaya ay maliliit na role lamang daw ang ginagampanan niya. At ang kauna-unahang pelikula na kanyang kinabilangan ay ang ‘Divina, Diyosa ng Apoy’ noong 1961. Bagama’t maliliit na role lang ang kanyang mga ginagampanan noong una ay hindi tumigil si Buwaya at mas lalo pang nagpursige dahil naniniwala siya na balang araw ay makikilala rin siya sa industriya. Noong 1962 ay nabigyan siya ng maliit na papel para sa isang international movie na pinamagatang ‘Samar, The Gateway to Hell’ kung saan siya ang gumanap bilang isang sundalong Espanyol.* Taong 1966 naman ay napasama uli si Buwaya sa isang malaking international na pelikula na ‘Ambush Bay’. Dito siya napansin ng mga bigating production companies at mga artista sa kanyang henerasyon. Dito na nagsimulang mamayagpag ang pangalan ni Joaquin at naging sunod-sunod din ang offer sa kanya sa mga pelikula. Napasama pa nga daw noon si Buwaya sa sampung pelikula sa loob lang ng isang taon dahil sa kanyang husay, mapa-komedya man o aksyon. Ilan sa mga malalaking pelikula na kanyang kinabilangan ay ang Facifica Falayfay noong 1969 na pinagbidahan ng Comedy King na si Dolphy, Crocodile Jones ni Vic Sotto, Starzan na pinagbidahan naman ni Joey de Leon, Ang Padrino ni Fernando Poe Jr., Pido Dida ni Renequistas at Kris Aquino, at napakarami pang iba. At sa loob ng tatlong dekada niya sa industriya ay napabilang siya sa 261 na pelikula. Ang kanyang huling pelikulang nagawa ay ang Ali in Wonderland noong 1992 bilang si Lizardo na pinagbidahan ni Joey de Leon at Ogie Alcasid. Natapos pa niya ang pelikula ngunit hindi na napanood pa muli dahil siya ay sumakabilang buhay ng Disyembre 28, 1991 sa edad na 53 dahil umano sa isang karamdaman. "
0,"Si Luis Salvador o kilala rin bilang Lou, Chipipoy, o Van Ludor ay ipinanganak sa Tacloban, Leyte noong Ika-7 ng Hulyo, 1905. Ang kaniyang ama ay isang Espanyol samantalang ang kanyang ina ay mestisang Aleman. Sa edad na 17 ay nakitaan agad si Lou ng galing sa paglalaro ng basketball. Hanggang sa nasama siya sa Philippine National Basketball Team sa ating bansa. Noon ay sikat na sikat ang Far Eastern Games na isa sa pinakaunang international competition sa kasaysayan. Tatlong bansa lamang ang naglalaban-laban sa kompetisyon. Ito ay ang Republic of China, Empire of Japan at Republika ng Pilipinas. Ang basketball ay isa lamang sa walong sports na pinaglalabanan ng tatlong bansa. Sampung seasons lang daw ang itinagal ng palarong ito na ginaganap kada dalawang taon dahil na rin sa pagputok ng digmaan. Sa sampung tournament sa larangan ng basketball, siyam na beses nakuha ng Pilipinas ang gintong medalya at isa ay silver. Taong 1921 tinalo ng China ang Pilipinas sa gold medal match, ito ang nag-iisang talo ng ating bansa noon. Subalit sa sumunod na palaro taong 1923 makalipas ang dalawang taon, napakatamis na paghihiganti ang ipinalasap ng Pilipinas laban sa China. Ilan pa sa mga kilalang anak ni Lou ay sina Alona Alegre, Mina Aragon, Ross Rival, Juan Miguel Salvador, Emil Salvador, at Jumbo Salvador. Ang kanyang mga apo naman na pumasok sa showbiz ay sina Maja Salvador (anak ni Ross Rival), Jobelle Salvador (anak ni Leroy Salvador), Janella Salvador (anak ni Juan Miguel Salvador) and Ethan Salvador (anak ni Emil Salvador)."
0,"Isang beteranong aktor na madalas ay kontrabida o tiwaling pulis at minsan naman ay gumanap din bilang kapatid ng Fernando Poe Jr. Ano na nga ba ang nangyari sa sikat na aktor noon na si Zandro Zamora? Sa loob ng higit apat na dekada ay napakarami nang naging role ni Zamora sa pelikulang Filipino na umabot na sa higit-kumulang 200. Masasabing napakahusay ng aktor ni Zamora sa kanyang mga pagganap lalo na kung bilang isang pulis na tiwali sa batas. Si Zamora ay ipinanganak noong Disyembre 5, 1951. Siya ay mas kilala sa pagiging kontrabida ngunit siya ay nagsimula pala sa pagiging extra sa pelikulang Robina na pinagbidahan nila Gina Alajar, Gloria Romero at Luis Gonzales. Kalaunan ay naging leading man si Zamora ni Vilma Santos sa pelikulang Darna noong 1975. Ngunit bago pa man siya naging kontrabida sa mga aksyon ay gumanap muna siya sa sexy movies.* At dahil dito ay napansin ang kanyang matikas na tindig at magandang pangangatawan kaya naman ay napansin siya para gumanap sa mga action movies na talaga namang patok noon sa masang Pilipino. Ilan sa kanyang malalaking pelikula ay ang Ang Probinsyano, Eseng ng Tondo, Isang Bala ka Lang, Birador, Totoy Hitman, Alyas Ninong, at maraming pang iba. At ang pinaka-tumatak sa mga manonood ang kanyang pagiging tiwaling pulis, siguro dahil ito rin ang kadalasang karakter niya noon sa mga pelikula. Dahil unti-unting humina ang klasikong mga pelikulang pinoy noon pagpasok ng bagong milenya ay iniwan na din ng aktor ang pag-aartista at nanirahan sa Amerika kasama ang kanyang pamilya. Kamakailan umano ay bumalik ng bansa si Zamora kasama ang pamilya para pumasyal sa mga sikat na lugar sa bansa. Ang minsang kinaiinisan natin noon ay tahimik nang namumuhay bilang isang normal na mamamayan kasama ang kanyang mga mahal sa buhay."
0,"Sa Facebook post ni Nongying, pagsakay niya ng taxi pauwi sa kanilang bahay ay napansin niyang may kausap ang driver sa cellphone habang nagmamaheno. Napakabagal rin daw ng andar ng taxi na halos 40 km/ph lamang. Kahit medyo naiinis si Nongying ay hinayaan na lamang niya ang driver at piniling kumalma. Maya-maya ay ibinababa na nito ang telepono at bigla siyang kinausap. Ayon kay Nongying, nakiusap raw ang driver sa kanya na i-check ang tangke ng oxygen sa likod ng kanyang upuan kung mayroong bubbles. Dito na na-curious ang netizen at sinimulang makipag-kwentuhan sa taxi driver. Kinilala ang taxi driver na si Sumeth Singpun, 49-anyos. Si Sumeth ay nagtitiis sa iba’t ibang karamdaman kabilang na ang sakit sa kidney kaya kailangan nito ng dialysis. Malabo rin daw ang kanyang mga mata kung kaya’t mabagal ang kanyang pagmamaneho. "
0,Noong panahong hindi pa gaanong open-minded ang mga tao ay hindi nabibigyan ng pansin ang mga kababayan natin na may iniindang dwarfism at sila ay kadalasan pang tampok sa mga palabas sa karnabal. At kung mabigyan man sila ng pagkakataon na lumabas sa mga pelikula ay napakadalang naman. Ngunit may isang tao noon na sinuwerte sa kanyang karera. Siya ay si Ernesto de la Cruz o mas kilala sa kanyang screen name na Weng Weng. Siya ay may taas na dalawang talampakan at siyam na pulgada. Siya ay isang sikat na action star noong dekada otsenta. Ang yumaong Pilipinong aktor ay nagbida sa mga pelikulang aksyon na karamihan ay mga spoof ng mga pelikulang James Bond. Si Weng Weng ay nakalista sa Guinness World Records bilang pinaka maliit na aktor na gumanap na bida sa mga sinaunang pelikula. 
0,"Dahil sa hirap ng buhay sa panahon ngayon, maraming batang walang kamuang-muang ang namumuhay sa kahirapan dahil sa kapabayaan ng kanilang magulang. Tulad na lang ng kalagayan ng batang si Rommel Quemenles mula sa Quezon City na sa kanyang murang edad ay nanlilimos habang nakatira sa lansangan upang maitawid ang kanyang pagkain sa araw-araw. Ayon sa kwento, si Rommel ay mag-isa lamang sa buhay dahil siya'y nahiwalay sa kanyang mga magulang simula noong siya'y bata pa at hindi rin niya kasama maging ang mga kapatid niya. Kaya naman dumurog sa puso ng marami matapos kumalat ang litrato niya sa social media kasama ang kanyang alagang aso na mas kilala bilang si Badgi. Si Badgi ay isang asong kalye at ito ang kasa-kasama ni Rommel sa bangketa kung saan sila nakatira. Dahil na din sa hirap ng buhay, hindi na naipagpatuloy ng bata ang kanyang pag-aaral. Ayon sa nakakita sa kanila, tuwing gabi ay magkayakap pa ang dalawa kung matulog kaya naman hindi umano nabababag ang bata kahit na delikado ang kapaligiran. Panatag umano siya dahil kasama niya si Badgi. Kaya naman, maging sa pagkain ay magkahati sila nito at tuwing makakadiskarte si Rommel ng pagkain ay binibigyan niya palagi ang alagang aso. Mahirap man iraos ang araw-araw, pinipilit ng bata na suklian ang katapatan at pagmamahal ng kanyang alaga sa pamamagitan ng pag-aaruga at pagpapakain niya rito. Samantala, matapos kumalat ang nakakaantig na istorya ng pagkakaibigan ng dalawa, may ilang nagpahatid ng tulong sa kanila at nakapag-aaral na muli ang bata. "
0,"Nagbigay ng pahayag ang Barangay Ginebra San Miguel player na si Japeth Aguilar patungkol sa napipintong 1-on-1 basketball nina retired PBA player at binansagang pinoy Sakuragi na si Marc Pingris at vlogger na si Rendon Labador. Sa isang video ng PBA Motoclub, handa umanong ibigay ni Aguilar ang kanyang sariling bahay kung makakayang talunin ni Labador si Pingris sa basketball. Malaki ang tiwala at kumpiyansa ni Aguilar at iba pang kasama nito sa PBA na malabong matalo ni Labador ang pinoy Sakuragi. Anila, si Pingris ay itinuturing na legend sa larangan ng basketball dito sa Pilipinas. Samantala, matindi naman ang paniniwala ni Labador na kayang kaya niyang talunin si Pingris. Tinawag pa niya itong ‘duwag’ dahil hindi na siya pinansin ng PBA legend. Ayon kasi sa huling pahayag ni Pingris, ayaw niyang mayroong camera sa magiging 1-on-1 na laro nila ni Labador. Aniya, mas gusto niyang silang dalawa lamang ang nasa court. “Huwag kayo magalit. Ako ‘yung hinamon, pumalag lang ako kasi hindi naman ako duwag sa basketball. Nanahimik ako dito,” ani Labador. “Dapat may camera para wasakan ng dangal, makita ng buong mundo sino pinakamalakas,” dagdag pa niya. Sa ngayon ay wala pang eksaktong sagot si Pingris kung papatulan ba niya ang hamon ni Labador. Umaasa naman ang mga nasa likod ng Battle of the YouTubers na makukumbinsi nila si Pingris na pumayag na sa kagustuhan ni Labador. Nagsimula ang isyu sa kanilang dalawa ng magcomment si Labador sa isang interview kay coach Chot Reyes pagkatapos ng Gilas Pilipinas vs Saudi Arabia. "
0,"Andrew Ford Valentino Espiritu o mas kilala bilang Andrew E. Isa siya sa mga haligi ng showbiz industry at tinaguriang ""King of Tagalog Rap"". Atin munang sariwain ang kanyang makulay na karera bago natin alamin ang halaga ng tagumpay na tinatamasa niya ngayon at kung totoo nga ba ang naging usap-usapan noon na siya'y nakulong. July 30 1967 ipanganak si Andrew E sa Dongalo, Parañaque. Makulay at mahirap ang kanyang naging buhay. Ang nanay nito ay isang mananahi habang ang ama nama'y isang barbero. Noong bata ay nagbabantay ito sa barber shop ng ama. Habang tuwing Sabado't Linggo naman ay tumutulong sa negosyong handicraft ng kanyang lolo't lola. Walang sahod noon si Andrew, ang bayad sa kanya ay pagkain o meryenda. Pero noon pa man ay mahilig na siya sa musika, kaya hindi nito naiiwasang humingi ng pera sa kanyang lola para ihulog sa jukebox malapit sa kanilang lugar. Sa edad na 10 ay lalo itong napamahal sa music at naging inspirasyon nito ang mga artist na sina Elton John, Michael Jackson at Mike Hanopol. 1980's nang simulang maging DJ si Andrew at sumasahod ng 100 piso. Ilan sa mga pinagtrabahuhan nito ay sa Stargazer Disco, Zigzag Disco at Rumours Disco. Ang Euphoria naman na pagmamayari ng mayamang negosyante na si Enrique Zobel ang itinuturing na pinakasosyal na pinasukan nito, dito niya unang ginamit ang pangalang Andrew E. Isang gabi sinubukan nitong mag-rap sa harap ng maraming tao ngunit hindi nila ito nagustuhan. Nag-alisan ang mga tao sa dance floor sa pagkadismaya. Dahil dito, nagbayad ng P1000 penalty si Andrew E sa kanyang pinapasukang disco bar. Natutunan nito ang pagra-rap sa kaibigan sa Pampanga na African-American. Pinaghusayan niya ito at nagdesisyong ito ang gawing paraan para maiahon ang pamilya sa kahirapan. Ngunit hindi ito naging madali dahil hindi pa noon tanyag ang rap music sa Pilipinas. 5 taon ang binigay na palugit nito sa sarili at kung hindi ay kakalimutan na nito ang pagrarap. Taong 1990 sinukuan nito ang kanyang pangarap, nasangkot sa insidente at pinagbintangan na ng hit and run. Pilit na ipinagtanggol nito ang kanyang sarili at ipinakita pa ang kanyang timecard dahil aniya, nang mga oras na iyon ay nagtatrabaho siya. P90,000 ang hininging danyos ng naaksidenteng bikitma at kapag hindi nakapagbayad si Andrew ay ipakukulong siya nito. Noong panahon ding iyon, naghahanap ng bagong artist ang VIVA Records, napakinggan at nagustuhan nito ang mga kanta sa demo tape ni Andrew na galing sa naka-discover sa kanya. Laking gulat nito ng makatanggap ng tawag sa Viva dahil hindi na niya inaasahan na ikokonsidera nito ang kanyang talento. Binayaran ng malaking halaga ang mga kantang Humanap Ka Ng Panget, Binibi Rocha atbp. Dahil dito ay nabayaran niya ang danyos na P90,000 at hindi na nakulong. Nagsimulang mabuhay ang Pinoy Rap Music sa Pilipinas sa pamumuno ni Francis Magalona at Andrew E. Si Francis M. na rin ang naging impluwensiya ni Andrew E. na pasukin ang mundo ng showbiz. 1991 nang bumida sa pelikula ang tinaguriang King of Tagalog Rap. Hango ang titulo nito kanta niyang ""Humanap Ka Ng Panget!"" Kinilala at dumami ang mga nagawang kanta at pelikula hanggang sa magpagdesisyonan niyang magpahinga sandali. Muli itong bumalik sa industriya taong 2013 at nagtuloy-tuloy naman ang mga proyekto sa Teleserye at Pelikula. Hanggang ngayon ay naririnig pa rin ang mga awiting ginawa nito, bago man o luma. Dahil sa mga pagsisikap na ito, tinatayang nasa P300 Million Pesos na ang kabuuang yaman ni Andrew E. Bahay sa isang exclusive subdivision at mansyon at restaurant sa Boracay. Facebook Shareholder, may-ari ng Dongalo Wreckords at kolektor din ito ng mga laruan, NBA cards at comics. Isa nga sa mga comics nito ay nagkakahalaga ng P50 million pesos. Si Andrew ay ikinasal noong March 2000 sa asawang si Mylene Espiritu at biniyayaan ng tatlong anak. "
0,"Si Antonio Laxa o mas kilala sa kanyang screen name na Tony Ferrer ay isa sa pinaka-sikat na artista noong kapanahunan niya. Siya ay isa ring magaling na film director at producer ng pelikulang Pilipino. Si Tony Ferrer ay isinilang sa Macabebe, Pampanga noong June 12, 1934. sumikat siya noong 1960s at 1970s bilang “James Bond of the Philippines.” Si James Bond ay iconic fictional character ng British novelist na si Ian Fleming. Taong 1953 nang unang naisapelikula si James Bond kung saan gumanap ang isang British super spy, na tinatawag na Agent 007. Dekada '60 naman nang pumatok ang pagbibida ni Tony bilang spy at secret agent na si Tony Falcon sa movie series na Agent X-44. Ang kanyang kauna-unahang pelikula ay ang Kilabot sa Barilan, na pinagbidahan ni Fernando Poe Jr. o FPJ at ipinalabas noong 1960. Alam niyo bang hindi lang sa pelikula magaling makipaglaban si Tony Ferrer? Sa totoong buhay ay isa siyang bihasa sa martial arts. Noong kapanahunan nila ay bibihira lamang sa mga artista ang magtaglay ng ganung talento. Kaya naman maraming manonood ang napabilib at humanga kay Tony. Maliban sa Agent X-44, nakilala rin si Tony sa mga martial arts movies katulad ng Captain Karate, The Karate Kid, The Black Belt Phantom, King of Karate at marami pang iba. Si Tony ay minsan na rin naging Philippine Karate Champion. Siya ay miyembro ng Karate Brotherhood of the Philippines (KBP) na pinamumunuan ni Melotin Geronimo na kalaunan ay naging bantog bilang si Mayor Latigo ng Baras, Rizal. Sila ang kumatawan sa Pilipinas para sa Asian Karate Tournament at sa iba pang paligsahan sa iba’t ibang panig ng mundo. Dahil sa kanyang pagiging magaling na aktor at martial artist, napasama rin si Tony sa ilang international films kagaya ng The Vengeance of Fu Manchu (1967), Blind Rage (1978), at Cover Girl Models (1975). Naging best aktor rin si Tony para sa pelikulang Sapagkat sila’y aming mga anak noong 1970. Nakasama niya rito sina Boots Anson Roa at Vilma Santos. Naging nominado rin siya sa FAMAS bilang best actor para sa pelikulang Sabotage noong 1966 at The Golden Child taong 1971, kung saan nakapareha niya ang nanalong Mutya ng Pilipinas na si Alice Crisostomo at kalauna’y naging asawa."
0,"Dahil sa kasipagan ni Ungga, sinubukan niyang pasukin ang mundo ng showbiz kung saan ay nakakapasok siya bilang extra sa ilang pelikula. Sa kanyang pa extra-extra, hindi nagtagal ay nadiskubre ang galing ni Ungga sa pagpapatawa kaya naman lumabas siya sa mga comedy films ni Joey de Leon kasama ang sidekick nitong si Rene Requiestas. Bukod sa pelikulang Starzan III, lumabas din si Ungga sa “Long Ranger & Tonton: Shooting Stars of the West (1989), SuperMouse and the Roborats (1989), at Romeo Loves Juliet... But Their Families Hate Each Other! (1989)” at marami pang iba. Pero sa kabila ng magandang takbo ng career ni Ungga, tumagal lamang ito ng limang taon. Ang kanyang huling proyekto ay ang Milyonaryong Mini (1996), na pinagbidahan ni Anjo Yllana. Pagkatapos nito, unti-unti ng hindi narinig ang pangalan ni Ungga sa showbiz. Hindi rin naging maswerte si Ungga sa pag-ibig. Ipinagtapat niya na ang kabiguan sa kanyang pangalawang pag-aasawa ang nagdulot upang malugmok siya sa pagsusugal, alkoholismo, at pambababae. Aniya, iyon ay isang yugto lamang ng mga pinagdaanan niya sa kanyang buhay."
0,Si Miguel ay namaalam sa edad na 34 lamang na maramhil kung siya ay nabubuhay pa ngayon ay malaki pa sana ang kanyang maiaambag sa industriya ng pelikulang Pilipino. Talaga nga naman na kahanga-hanga ang kanyang ginawa sa mundo ng showbiz kung kaya naman hindi maitatanggi na isa siya sa mga naging matitibay na haligi ng industriya ng pelikulang Pilipino.
0,"Ngunit sa kabila ng kanyang pagiging aktibo ulit sa pag-aartista ay marami ang nagulat ng mapabalita ang kanyang biglaang pamamaalam sa edad na 71. Noong November 6, 2018 ay natagpuan si Nonong Bankay na wala ng buhay sa isang resort sa loob ng isang cottage. Ayon sa balita ay namaalam ang aktor dahil sa kanyang matagal ng iniindang karamdaman sa kanyang baga na marahil nakuha niya sa kanyang pagkahilig sa paninigarilyo. Talaga nga naman na kahanga-hanga ang kanyang ginawa sa mundo ng showbiz kung kaya naman hindi maitatanggi na isa siya sa mga naging matitibay na haligi ng industriya ng pelikulang Pilipino."
0,"Nagsimula ang kwento ng buhay ni Benjamin Garcia o mas nakilala sa alias na Ben Tumbling sa Malabon City kung saan siya ipinanganak noong June 7, 1957. Mahilig raw talaga sa acrobatics si Ben kaya nakapasok ito bilang stunt man sa mga action films. Si Ben ay itinuring na isa sa mga sakit ng ulo ng mga pulis noong dekada 70s’. Mala palos raw ito dahil hirap silang hulihin. aging ang galit niya sa mga ito ay nagsimula nang siya ay t0rturin ng mga pulis sa kasalanang hindi naman siya ang may gawa. Mas lalong tumindi ang galit ni Ben sa mga pulis nang malamang ginah*sa ng mga ito ang kanyang asawa. Kaya nang siya ay makalaya, nagbalak siya na gaganti sa mga pulis. Talagang pinagplanuhan ni Ben ang paghihiganti. Minsan ay nagpapanggap umano siyang tindero o karpintero at kapag nakakuha siya ng tiyempo ay tsaka niya itutumba ang pulis. Dito na rin nasangkot sa iba’t ibang krimen si Ben kung saan pulis ang kanyang target. Pitong pulis ang nasawi sa mga operasyon upang hulihin siya. Kasama na rito ang mga gumawa umano ng pang-aabuso sa kanya at sa kanyang asawa. Isa rin umano sa mga tumugis kay Ben ay ang Hoodlum terminator na si Boyong Mañalac. Ayon sa anak ni Boyong, ilang beses umanong pinuntirya ng kanyang ama si Ben at kung mayroon raw itong isang pagsisisi ay dahil hindi siya ang mismong nakahuli. “Dinadayo nila sa Bulacan, kung saan-saang lugar, kung saan may info. Tinutulugan nila ng ilang araw hindi talaga nila nadale,” sabi ng anak ni Boyong.""Minsan daw muntik na nilang madale si Ben Tumbling sa Bulacan, may nagsabi nasa palaisdaan. Nacordon daw nila yung lugar. Magaling daw talagang tumambling.” “Pinasok nila. Pagpasok nila nakalundag daw tatlong lundag, hindi na nila nakita,” dagdag nito. Yon na raw ang pinakamalapit na pagkakataong mahuli ni Boyong si Ben. Simula nun ay hindi na raw niya ito muling nakita o nalapitan. May mga kwento rin na mahilig daw magbigay ng tulong o pera si Ben sa kanyang mga kaibigan at kapitbahay sa Malabon. Minsan ay tumutubos din daw siya ng mga lupang nakasanla. Samantala, madalas umanong tumambay si Ben sa mga bar at beerhouse. Ang hindi niya alam ay pinagpaplanuhan na siya ng mga pulis. Sa tulong ng GRO na binayaran ng mga pulis sa halagang P10k, nahuli at nap*tay si Ben. Noong March 13, 1981, nagluksa ang karamihan sa mahihirap na taga Malabon."
0,"Hanggang saan lang ba ang saklaw ng mga guro pagdating sa pagtuturo at pagbibigay kaalaman at pagdidisiplina sa kanilang mga estudyante? Isang viral post ngayon ang mainit na pinagdedebatihan ng mga netizens sa kung sino ang dapat sisisihin at kung alin ang tamang gawin ng mga guro, at papel ng mga magulang sa paghawak ng ibat-ibang klaseng pag-uugali ng mga mag-aaral. Bumuhos ang galit ng isang magulang sa kanyang post tungkol sa ginawa umano ng guro sa kanyang anak na di umano'y sinaktan ng pisikal kaya na naging sanhin ng pagkatrauma nito. ""Shout out sa Teacher ng aking anak. Bakit mo ginanito ang anak ko. Ayaw na niyang pumasok. Hindi ko to mapapalampas,"" ""Na trauma siya p***** i** ka Antonio C. Dagani Integrated School, teacher niya si Ma'am Ondoy,"" Nagbahagi rin siya ng mga kuhang larawan ng tila namumulang tenga ng anak na hinala ng marami ay piningot daw ng guro. Handa rin umano siyang gawin ang lahat ng aksyon laban sa guro. ""Hindi ko to mapapalampas. Magkita tayo sa DSWD dahil sa ginawa mo,"" Aniya pa, kahit ano pa man ang pagkakasala ng anak niya ay hindi tamang saktan na ito. ""p***** i** na guro. Wala kang bibnigay ni piso sa akin para gawin mo to. Pinatay mo nalang sana,"" Burado na naturang post ngayon, pero halo ang mga naging reaksyon ng mga netizens hinggil sa isyung ito. Marami naman ang mga nagsasabing tila nagiging OA na ang mga magulang ng mga bagong henerasyon, kumpara noon na matindi ang pagdidisiplina ng mga guro sa mga estudyante bilang parte ng pagdidisiplina at pagtuturo ng wastong pag-uugali. Komento naman ng kabilang panig na suportado nila ang hinaing ng magulang dahil wala nga rin naman umanong karapatan ang ating mga guro na saktan ang kanilang mga anak. "
0,"Unang nakilala si Carding bilang isang entertainer. Taong 1953 ay nag team-up sila ng magaling na singer na si Rey Ramirez sa isang singing contest kung saan nag-champion sila. Nang mas lumalim pa ang kanilang samahan ay naisipan nilang buuin ang kanilang singing duo na tinawag nilang Reycards Duet. Nagmula ito sa kanilang pinagsama at pinaikling pangalan. Talagang nakilala ang Reycards duet dahil sa kanilang galing sa pag-awit at kakaibang istilo ng pagpapatawa. Kung si Rey ang nagbibigay ng romantikong tinig sa kanilang duo, si Carding naman ang nagbibigay ng katatawanan at kulay para lalong gumanda ang kanilang performance. Dahil sa mabulaklak na bibig at nakakatawang jokes ni Carding, ito ang nagbigay ng asset at magandang chemistry upang mas lalo silang tangkilikin at mahalin ng mga tao. Tuluyan na ngang sumikat at namayagpag ang Reycards Duet hanggang sa nabigyan sila ng break para makapag perform sa telebisyon at radyo. "
0,"Sa panahon ngayon, talaga namang napakapalad mo kung makahanap ka ng katuwang sa buhay na marunong mag-appreciate sa mga bagay na ginagawa mo para sa kanila. Kaya naman nakatutuwang makakita ng mga mag-girlfriend o boyfriend, mag-asawa o mag-partner na marunong magpahalaga sa isa't isa. Katulad na lamang ng post ni Mark Jestin Manalo na trending ngayon online matapos niyang ibahagi ang kanyang nakatutuwa at nakakabilib na diskarte upang pasayahin ang kanyang partner. Sa kanyang post na umabot na sa 44,000+ shares, ibinahagi ni Mark ang kanyang paraan upang i-appreciate ang sakripisyo ng kanyang partner na si Sharlene. Ipinakita niya ang kanilang conversation kung saan hiniling niya kay Sharlene na mag-send ng selfie upang kanyang husgahan o i-rate dahil wala umano siyang magawa. Sumagot naman si Sharlene at ito ang kanyang naging reply: Agad naman ni-rate ito ni Mark at pinalhan si Sharlene ng  ₱10,000.00 sa kanyang GCash account. "
0,Kahit bagong sibol pa lang noon ay kinilala agad bilang isa sa mga mahuhusay na aktres ng dekada '80 si Thelma Maloloy-on o mas naging tanyag sa kanyang screen name na Claudia Zobel. Ito ay matapos niyang pagbidahan ang mga kontrobersyal na pelikula at bigyang kulay ang mga karakter niya rito.
0,"Kwento ni Dencio noon, madalas ay wala siyang makain dahil hindi naman sapat ang kanyang kinikita upang punan ang kanyang mga pangangailangan. Dagdag pa niya, tumutulong rin siya sa mga crew sa movie set upang ipamigay ang mga pagkain dahil ang mga katulad niyang extra ay hindi pinagtutuunan ng pansin noon. Sinubukan rin umano niyang gumanap bilang kontrabida noong una, ngunit hindi raw nababagay ang karakter na kontrabida kay Dencio. Hindi raw kasi mukhang kalaban at nakakatakot ang itsura nito kaya napunta siya sa pagkokomedya."
0,Dahil may kaya ang kanyang mga magulang ay napagtapos nila si Ace Vergel sa pag-aaral na kumuha naman ng kursong business management and public relation sa paaralan ng Ateneo De Manila. Ngunit kahit natapos nito ang kanyang kurso sa kolehiyo ay tila nasa dugo talaga niya ang pag-arte sa harap ng kamera kung kaya naman mas pinili nitong mag-artista. 
0,"Hindi lingid sa kaalaman ng karamihan ang napakaraming responsibilidad na ginagampan ng mga Guro, hindi lang sila basta pumapasok para magturo sa kanilang mga estudyante, pati ang iba pang mga gawain kaakibat sa kanilang uri ng trabaho ay dagdag sa kanilang mga ginagawa. Ngunit, sa propesyon din na ito inaasahan sa kanila ang walang kapantay na pasensya lalo na kung ang tinuturuan nila ay mga batang nasa murang edad pa. Umani ngayon ng samot saring mga opinyon at reaksyon ang ipinost ng isang magulang tungkol sa sinapit ng kanyang 6-na taong gulang na anak sa unang araw nitong pagpasok sa paaralan bilang Grade 1, na siyang naging dahilan ng pagkawala ng gana at excitement nitong pumasok at mag-aral. Ramdam ni Trish Khea Yudan Bulosan bilang isang magulang sa kung ano eksakto ang pinagdaraanan takot at pagkahiya ng kanyang anak na si Aaron, nang naiwan itong mag-isa sa classroom na umiiyak habang ang mga kaklase niya'y nagsipag-uwian na dahil hindi umano ito marunong magsulat. "
0,"Nahabag ang marami sa viral video na inupload ng isang netizen, kuha ang isang foreigner na naaktuhang naglalako ng kanyang mga panindang turon at lumpia. Sa pag-uusisa ng uploader na si James, napag-alaman nilang taga-England ang banyagang si Paul na naabutan na ng lockdown dito sa bansa, hanggang umabot na umano sa puntong naubusan na siya ng pera kaya humanap ng siya kaunting mapagkakakitaan para makaraos sa pang araw-araw. Ayon pa sa video, dahil na rin sa kawalan hindi na niya nagawa pang makabalik sa kanilang bansa, hanggang inabutan na ng pagkakawalang bisa ng kanyang hawak na mga dokumento. Nakapangasawa rin umano siya ng isang pinya at may dalawa na silang anak at nakatira sila malapit lang sa dagat. Siya na rin mismo umano ang nagluluto ng kanyang mga inilalakong mga paninda, sa halagang tig P5.00 ang isa dahil aniya'y 'no choice, bankcrupt' kaya kahit bihirang nakakaintindi ng wikang pinoy at salitang bisaya ay matiyaga siya sa pagbebenta hanggang maubos ang mga ito. Nais lang rin ni James na kuhanan siya ng video upang sana'y makarating ito kay Sen. Raffy Tulfo at matulungan upang sa ganon ay makabalik na ito sa England. ""I will interview you, so I will send this to Raffy Tulfo so you can go home to your country. He can help you,"" saad ni James. Nahihiya rin umano si Paul na manghihingi sa ibang tao, kaya ayaw din niyang lumapit kay Sen. Tulfo. Ngunit ipinilit ng uploader na maari silang makahingi ng assistance sa senador bilang kilala ito na handang umalalay sa mga kagaya niyang wala ng kakayahang makabalik sa kanilang bansa."
0,"Dahil malayo sa kabihasnan at mahirap noon ang kanilang pamumuhay sa Guagua Pampanga, napag-desisyunan ng kanilang pamilya na makipag-sapalaran sa lungsod ng Maynila. Dahil ang kuya ni Jess Lapid Sr. ay isa noong cameraman sa mga pelikula ay kinuha siya nito upang maging alalay pansamantala. "
0,"Pinakasikat na sasakyan ngayon para sa mga Pilipino ay ang motorsiklo. Liban sa mas mura ang karamihan ng modelo ng motorsiklo kaysa sa mga kotse, bagay din ito sa mga kalye sa Pilipinas na maliliit at madalas ay mabigat ang daloy ng trapiko. Gayunman, para sa iba, ang motor ay isa ring pamporma. Mas pogi ang motor, mas nakakapogi rin daw sa nagmamaneho nito. Ngunit isang netizen ang bumasag sa angas ng mga naggagandahang uri ng motorsiklo ngayon dahil ang tanging kinailangan niya ay pagkamalikhain at tiyaga. Trending ang video ng post ng page na Ser Dens tungkol sa nakamamangha at nakaaaliw na ‘motor’ ng isang lalaki. Sa unang tingin, aakalain mong totoong motorsiklo ito. Ngunit kalaunan, mapapansing hindi de-makina at de-gasolina ang sasakyan—de padyak lang. Maraming netizens ang na-good vibes sa bisikleta ng lalaki na nilagyan ng ilang bahagi ng motor upang magmukhang legit na motorsiklo. Kita sa video na kahit mas malambot at mas malawak na ang upuan ng bike, pinapadyak pa rin ito ng lalaki. Ang manibela, upuan, backlight, maski ang ilaw nito sa harap ay kinuha mula sa nasirang motor. Proud na proud ang lalaking nagmamaneho ng kanyang ‘kakaibang motor’ na ngumiti pa habang kinukuhanan siya ng video. Panoorin ang nakaka-good vibes na video ni kuya na may pinakaastig na motor ngayon sa social media: “Galing talaga ng Pinoy! Ingat kuya, baka may LTO sa harapan,” biro ng caption ng video na mayroon nang higit 144,000 likes sa kasalukuyan. Umani na rin ng 22,000 shares at halos 3,000 komento ang post. Ayon sa mga netizen, talaga naman daw lumalabas ang pagkamalikhain ng mga Pinoy lalo na kung gusto nilang magpasaya ng kapuwa. Birong paalala ng netizens kay kuya, huwag daw kalimutang sumunod sa batas, tulad ng pagsusuot ng helmet at sapatos habang minamaneho ang kanyang ‘motor.’ "
0,"Isang CR ang pinag-usapan sa social media dahil ang pinto nito ay pinto ng sirang refrigerator Nagpapatunay lamang ito na may paggagamitan pa ang mga patapong appliances kung gagawan lang ito ng paraan Nakaaaliw mang tingnan, ito ay hinangaan ng mga  netizens dahil sa ganitong pag-iisip ay walang masasayang na patapong gamit Tinatapon mo ba agad ang mga sira mong appliances gaya ng refrigerator? Bago mo itapon  ‘yan basahin mo muna ito at baka may magagawa ka pa sa refrigerator mo. Sa isang larawan na ibinahagi ng Maldita FB page sa social media, ginawa lang namang pinto ng CR ang pinto ng sirang refrigerator. Ba’t hindi? Kung puwede pa naman itong pakinabangan ay malaki ang matitipid mo. Ang dating lagayan ng itlog ay pinagkabitan na ng mga toothbrush ngayon. Ibig sabihin, may pinto ka na, may paglalagyan ka pa ng mga gamit sa banyo. Magaling na ideya, di ba? Kinaaaliwan man, humanga rin ang mga netizens sa ideyang ito ng Pinoy. “Resourceful ang tawag dito. Hindi nasayang ang patapon na sanang pintuan ng ref.” “Cute kaya. Kala mo ref na malaki yun pala CR lang. May ganyan din bahay ng tropa ko non di ko lang maalala kung sino.” “Magandang idea yan ah. Yong patapon na pinto ng ref puwede pala at may lagayan pa yan ng sabon, tootbrush etc.” Bukod sa naging pinto ng CR, minsan na ring nag-viral ang sirang refrigerator na ginawang aparador. Ito ay pagmamay-ari ni Jenzel Gonzales. Binalot niya ng wallpaper ang labas ng refrigerator para maging mukhang bago. At para hindi ito maging mabaho, nilalagyan niya ng alkampor ang loob. Ang alkampor ay ang maliliit na bilog na panlaban sa mga ipis at ibang peste dahil sa katangi-tangi nitong amoy. Ang mga patapong washing machine naman ay napakinabangan din sa isang paaralan sa Angat, Bulacan. Ginawa itong hand washing facility kaya hindi na nagpagawa pa ng istruktura ang paaralan. Walang masasayang na sirang appliances kung hahanapan natin ito ng panibagong gamit. Ang kailangan lamang ay tiyaga sa pagsasaayos nito at malikhaing isipan para magamit itong muli. "
0,"Mukhang mas dumarami na ngayon ang mga restaurant na pumapayag na makapasok at manatili sa loob ang mga asong gala. At isa na naman dito ang nakunan ng larawan ng isang netizen na siyang nag-upload sa social media. Ang mga larawan ay kuha ni Sumatsen Nelson Tungbaban sa isang restaurant sa Mendiola St. Maynila noong April 30. Kuwento niya, ”Jollibee Mendio allowing this doggo to stay inside kasi mainit daw sa labas.” Si doggy ay makikitang nakahiga sa rubber mat sa may pintuan. Kung pagmamasdan, mukhang hindi na baguhan doon si doggy dahil relax na relax ito sa pagkakahiga at kung minsan ay nakatihaya pa. Ito ay naibahagi ng Be an Inquirer kung saan sinabi ni Sumatsen na nalaman niyang nakatira lang pala sa malapit ang aso na ang pangalan ay Ronron. Kapag malapit na raw ang closing time ng restaurant, pumupunta si Ronron sa may harapan. Ayon daw sa mga staff, naniniwala sila na ang mga oras na iyon ay medyo mainit ang panahon kaya naa-attract ang aso sa lamig sa loob. Noong oras na makunan ni Sumatsen ng larawan ang aso, magsasara na ang restaurant kaya pinapasok ito. Hinahayaan umano siyang manatili sa loob dahil mabait naman ito at nasa pintuan lang lumalagi. Para sa mga animal lovers, ibang saya ang dala ng mga aso sa mga ganitong establisimyento. Ito rin ay nakatatanggal ng stress. “Please let the dog stay inside the store to rest. Dogs put a smile on peoples’ faces,” kumento ng isang netizen. May mga pumuri rin sa restaurant dahil sa kabaitan nito sa mga asong gala. Ang iba naman ay hinihiling na i-adopt na lang umano nito si Ronron. Malaya mang nakapapasok si Ronron dito, hangad pa rin natin na hindi ito pagala-gala para sa kanyuang kaligtasan. Ngunit kudos pa rin sa restaurant dahil sa pagbukas ng kanilang lugar para sa asong nangangailangan ng masisilungan. "
0,"""Shout out Gaisano Mall of Tagum! Ano 'tong paninda niyo??? Mapapamura ka nalang talaga. Imbes na hirap maghagilap at kaunti lang ang pera, tapos ganito pa,""  ""Nag mall na nga kami para matibay, pero wala pang 8 hours mula sa pagsuot, ganito na. Nakakainis kayo 🙄😒😒,"" Binili rin daw nila ito dahil nga naka sale sa mall, mas makakamura nga din naman pero ang hinala ng mga netizens ay mga old stocks karamihan ang nabibili ng iilan mula sa ilang taon na hindi pagkabili at ngayo'y benebenta nalang ng mas mura para mabili. "
0,"Ngayong linggo nagsimula ang face-to-face classes matapos ang mahigit dalawang taon na pananatili ng mga estudyante sa kani-kanilang tahanan. Maraming pangyayari ang hinarap ng mga estudyante at mga magulang sa unang linggo ng balik eskwela. Kung mayroong mga hindi kaaya-ayang pangyayari na kumalat sa social media, mayroon din namang mga nakaka-good vibes. Isa na dito ang post ng netizen na si Ta Ta sa Facebook group na “Homepaslupa Buddies 3.0”, kung saan in-upload nito ang drawing ng kanyang anak. Kwento ni Ta Ta, isinend raw ng guro ng kanyang anak ang drawing sa kanilang group chat o GC. Noong una ay tawa raw ng tawa si Ta Ta dahil iba ang kanyang nasa isip, pero nang malaman na drawing ito ng kanyang anak, kaagad niya itong tinanong. Ayon sa kanyang anak na si Maiara, pinadrawing raw sa kanila ni teacher ang favorite pet nila. “Maiara: sabi ni Ma'am magdrawing kami ng pinakagusto naming pet.” “Me: (kinabahan ako sa pet ) So, what's this?” “Maiara: DOG! Bakit?” sagot ng anak ni Ta Ta. Dito na raw nakahinga ng maayos si Ta Ta."
0,"Hindi maikakaila ang hirap at sakrispiyo ng ating mga kababayang nagtatrabaho sa ibang bansa dahil tinitiis nila ang mahiwalay sa kanilang pamilya upang makapag-ipon ng pera. Kaya napakasakit isipin na sa kabila ng kanilang paghihirap at sakripisyo, hindi man lang sila masuklian ng kaunting tulong ng mga taong kanilang natulungan. Sa Facebook page na ‘Dubai Kabayan OFW’, ibinahagi nito ang larawan ng isang matandang lalaki na tila naiiyak sa kanyang kalagayan. Ayon sa post, 20 years umanong kayod kalabaw ang matanda sa ibang bansa at tanging pagtulong sa pamilya ang ginawa. "
0,"Ayon sa balita, maraming kaibigan itong si Max at mataas ang respeto't paghanga nila sa kanya dahil bukod sa matapang at matipuno ang pangangatawan ay malakas din ang loob ni Max at wala siyang inaatrasan kahit na sino man basta nasa tama siya. Marami rin siyang tropa dahil marunong siyang makinig at magpayo sa mga ito, sa katunayan nga ay siya pa mismo ang kumikilos upang gumawa ng paraan nang sa ganun ay malutas ang problema ng kaibigan. Ang hindi pa alam ng marami ay noong taong 1949 ay naging isang jeepney driver din si Max Alvarado na byaheng Quiapo hanggang Paco Manila. "
0,"Ano kaya ang pakiramdam ng isang mayaman? Ano kaya ang mararamdaman mo kung mayroong kang napakamaraming pera? Siguradong hindi ka pipirme sa isang lugar lamang dahil hindi mo alam kung paano mo gagastahin ang iyong pera. Marami ang mayayaman ngayon dahil sa kanilang mga lumalagong businesses, mga koneksyon sa gobyerno at mga kaibigan. Isa sa pinakamayamang Pilipino sa ating bansa ay ang 81-years-old na si Luis Crisologo Singson o mas kilala bilang Chavit Singson. Bukod sa kanyang pagiging politiko, nakilala rin si Chavit bilang negosyante. Marami ang mayayaman ngayon dahil sa kanilang mga lumalagong businesses, mga koneksyon sa gobyerno at mga kaibigan. Isa sa pinakamayamang Pilipino sa ating bansa ay ang 81-years-old na si Luis Crisologo Singson o mas kilala bilang Chavit Singson. Bukod sa kanyang pagiging politiko, nakilala rin si Chavit bilang negosyante."
0,"Sa hirap ng buhay ngayon, walang hindi papasuking trabaho ang mga pinoy para lang kumita ng pera at mairaos ang pang araw-araw na gastusin, lalo na ang mga taong inaasahan ng kanilang pamilya gaya ng mga magulang, at maging ng mga breadwinner. Sila ang mga taong hahamakin ang lahat para lang maitaguyod ang mga pangangailangan ng kanilang pamilya. At dahil sa panahon ngayon ay hindi biro makahanap ng customer o client na tatangkilik sa iyong produkto o serbisyo, kanya kanyang diskarte ang mga pinoy upang makapukaw ng atensyon para nang sa gayon ay kumita. Hindi nalalayo rito ang kwento ng isang babae na nakaisip ng kakaibang paraan at naglakas loob mag-post sa social media ng kanyang inaalok na serbisyo sa paglalabada na may kakaibang kapalit. Kilalanin si Reyhan Rabanes Arip, ang raketerang nanay ng dalawang bulilit na piniling atupagin ang pagkayod para sa mga anak kaysa tumunganga lang o makipag tsismisan sa kapitbahay gaya ng mga naglipanang marites sa kanto. "
0,"Nagsimula daw ang chismis nang may blind item ang isang ""online Marites"" kung saan sinabing tila wala nang larawan si girl at GA, at isang pic at isang video nalang daw ang natira. Tinag pa nga ng naturang online marites ang tinaguriang “Pambansang Lalaking Marites” na si Xian Gaza at kalat na kalat na nga ang chismis sa iba't-ibang social media. At ang mas nakakalokang parte ng chismis ay ang pagkakadawit ni Kylie sa isyung hiwalayan ng dalawa. Ang balita pa ay umamin na si Gerald na sila na nga ni Kylie at lumalabas pa nabuntis daw ni Gerald si Kylie habang nasa ibang bansa ang dalawa para sa shooting.* Pero sey naman ni Ogie, hindi kapani-paniwala ang kumakalat na balitang ito dahil hindi naman reliable ang source. Ayon pa sa kolumnista, malalaman daw na hindi kapani-paniwala ang balita na lumalabas sa YouTube kung naka turn-off ang comments section ng nag post. “Dapat talaga nakikita yung mukha ng nagbabasa at hindi voice over lang,” ani Ogie Hintayin na lang daw ang kumpirmasyon ng dalawa at huwag maniwala sa mga maling balita."
0, Usap usapan ngayon ang influencer at social media star na si Angelica Jane Yap o kilala rin sa tawag na Pastillas girl. Matatandaang ilang beses ng nasangkot sa kontrobersya ang ang naturang vlogger sa ilang issue online at isa na nga rito ay ang pagkampi di umano nito sa panig ng kaibigang si Skusta Clee tungkol sa naging hiwalayan nila ni Zeinab Harake. Pumutok rin ang balita nang pangangaliwa o pambabae ng kanyang live-in partner na si Flow-G. Marami kasi ang humahanga rito dahil sa pagiging tapat umano nito kay Angelica ngunit katulad rin pala umano si Flow-G ng mga kaibigan nito na hindi tapat sa kanilang mga kapareha.
0,"""I have this expensive plant. I’ll cut it. I’ll grow it then I’ll sell it ... Not in public but I sell it to my personal friends."" Sabi ni Aubrey. Matatandaang halos magkaubusan ng iba't ibang uri ng mga halaman mula ng magumpisa ang lockdown dahil sa pandemya. Dahil nga dito ay kanya-kanyang bili at alaga na ang mga plantito at plantita ng iba't ibang klase ng berdeng damo sa kanilang mga bakuran. Ngunit bago pa man daw mauso ito ay matagal nang nag-aalaga si Aubrey. Sa katunayan, bata pa lang ay napapalibutan na raw ito ng mga halaman. At mas lalo raw tumindi ang pagkahumaling nito noong ipinagbubuntis niya ang kanyang pangalawang anak na lalake. Tamad pa nga raw ito kaya imbis na magdilig sa labas ay minabuti niya na lang na ipasok ang mga ito sa loob ng bahay."
0,"Matapos ang mahigit dalawang taon na pagkakatigil ng face-to-face classes, ngayon ay ang unang araw na muling makakasampa sa loob ng paaralan ang mga estudyante. Sa kanilang unang araw sa eskwelahan ay tiyak na sabik na sabik ang mga estudyante na muling makita ang kanilang mga dating kaklase at mga guro. Subalit, may mga pagkakataon na hindi nagiging maganda ang karanasan ng ilang estudyante sa kanilang unang araw sa eskwelahan. Katulad na lamang ng pamangkin ng netizen na si Jeannie Vargas na sinabihan umano ng ‘bobo’ at 'hayop' ng kanyang sariling guro. "
0,"Ang pagiging kapos sa pera ay hindi hadlang upang hindi makapag-aral ng maayos — at isa nga si Dino Dominic Ligutan ng Calamba, Laguna sa mga buhay na patunay nito. Gamit ang 15 pesos lamang na allowance araw-araw para sa kanyang pagkain habang nagrereview para sa board exam, pilit pinagkasya ni Dino ang kanyang kakarampot na baon. xSubalit ang mapait na karanasan na ito ng binata ay sinuklian ng Dyos ng napakatamis na tagumpay, nang kalaunan ay naging Topnotcher sya, hindi lamang isang beses kundi dalawang beses pa. Ang pagiging kapos sa pera ay hindi hadlang upang hindi makapag-aral ng maayos — at isa nga si Dino Dominic Ligutan ng Calamba, Laguna sa mga buhay na patunay nito. Gamit ang 15 pesos lamang na allowance araw-araw para sa kanyang pagkain habang nagrereview para sa board exam, pilit pinagkasya ni Dino ang kanyang kakarampot na baon. Subalit ang mapait na karanasan na ito ng binata ay sinuklian ng Dyos ng napakatamis na tagumpay, nang kalaunan ay naging Topnotcher sya, hindi lamang isang beses kundi dalawang beses pa. “Okay lang yan anak, ang mahalaga nakapasa ka”, sambit ng Ina niya. Dahil dito naramdaman ni Dino na tila nadismaya niya ang kanyang mga magulang, kaya naman sinimulan niyang pagbutihin ang kanyang pag-aaral. Third year high school naman si Dino nang bumagsak siya sa isang exam na naging dahilan niya para kunin ang kursong Electronics Techonology para sa kaniyang TLE subject. Dito ay nadiskubre niya ang kanyang galing pagdating sa asignaturang matematika at agham na naging pundasyon niya para kunin ang kursong Electronics Engineering sa kolehiyo."
0,"Nag-umpisa bilang isang first lieutenant ang matandang Poe, hindi nagtagal ay nakitaan siya ng tapang at puso upang ipagtanggol ang bansa mula sa mga mananakop na hapon. Dahil dito ay itinaas ang kanyang ranggo at naging lider siya ng isang platon upang tulungan ang mga mamamayan sa lugar ng Bataan na noon ay kasalukuyang sinasakop ng mga hapon. Ngunit sa tatlong buwan na pagtatanggol ay nasakop na nga ng mga hapon ang lugar ng Bataan at napasama si Fernando Poe sa mga b1hag. Masuwerte naman siyang pinalaya matapos malaman na isa pala siyang sikat na artista kung kaya pinakawalan siya sa kundisyon na sumunod siya sa patakaran ng mga ito. Lumipas ang ilang buwan ay naisipan ni Fernando Poe na magretiro na lamang sa pagiging sundalo upang mamuhay ng tahimik kasama ang kanyang asawa at tatlong mga anak. "
0,Agad inalok ng direktor si Redford na lumabas sa isang screentest kasama ang dati ring komedyante na si Bing Angeles. Kaagad umanong nag-click ang kanilang tambalan sa mga manonood. Dito na nagsimula ang karera ni Redford sa showbiz. Una siyang lumabas sa TV sa sitcom na Iskul Bukol bilang isang cafeteria waiter. 
0,"Wala na atang mas hihigit pa sa masaklap na sinapit ng delivery rider na ito na nagpapakahirap kumayod sa loob ng labing-anim na oras araw-araw para lamang matustusan ang mga pangangailangan ng kaniyang pamilya, ngunit nakuha pa ring lokohin ng kanyang misis. Tila pinagsakluban ng langit at lupa ang kaawa-awang lalaki matapos nyang malaman na may kabit ang kanyang asawa. Ang mas masakit pa dito ay napagtanto rin nya na hindi pala sya ang tunay na ama nang kanilang bunsong anak. Ang 27 taong gulang na rider ay magsasampung taon nang kasal sa kanyang 29 taong gulang na may bahay at nagbunga ang kanilang pagmamahalan ng tatlong anak. Laking gulat ng mister nang malaman niya na ang bago nilang panganak na supling ay hindi nya kadugo at ng kanyang asawa, ngunit nawala din naman ang kanyang pagdududa ng sabihin ng doktor na maaari itong mangyari. Subalit tila talagang mapaglaro ang tadhana nang kalaunan ay malaman nya na ang ngayo’y sampung buwan nang sanggol ay hindi talaga niya anak. Sa pahayag ng lalaki sa isang ulat ay isinaad nya na nito lamang March ay nalaman niyang maaga laging umaalis ng bahay ang kaniyang misis at gabi na ito kung umuwi, at noon namang buwan ng Mayo ay nakita niya ang kaniyang asawa na may kayakap na ibang lalaki. Sa pangyayaring ito ay nagmungkahi ang isang kamag-anak ng rider na magsagawa siya ng paternity test sa kanyang bunsong anak at dito na nga niya nalaman ang katotohanang hindi sya ang ama ng bata. Labis syang nasaktan sa pagtataksil ng asawa sapagkat labing-anim na oras siyang nagtatrabaho araw-araw mula 10 am hanggang 2 am para lamang masuportahan at mabigyan ng magandang pamumuhay ang kaniyang pamilya. Ang sahod niya ay umaabot ng $6,000 - $7,000 buwan-buwan at ang halos $5,000 ng kanyang kita ay binibigay niya sa kanyang asawa at ang natitira namang pera ay ibinibili nya ng pagkain, gasolina, sigarilyo at paminsan-minsan niyang pangtaya sa lotto. Sinabi rin niya na kumuha siya nang kasambahay para sa kanilang pamilya at nito lamang nakaraang taon ay nagbayad siya ng mahigit $80,000 para sa isang segunda - manong seven-seater na sasakyan upang mas mapadali ang paghahatid ng kaniyang asawa sa kanilang mga anak papuntang paaralan. Dagdag pa nya, “My wife works in accounts. She’s in charge of the expenses at home as well as the housing and car loan repayments. I love and trust her a lot. I give her all my money and hardly have any savings.” Sa isa pang panayam sa kanya, ibinahagi nyang nagtungo siya sa ibang bansa nitong nakaraang buwan upang asikasuhin ang ilang mga bagay, nang makatanggap siya ng mensahe mula sa kanyang kasambahay na mayroon daw isang lalaking natutulog tuwing gabi sa kanilang bahay. Sinabi rin niya na kumuha siya nang kasambahay para sa kanilang pamilya at nito lamang nakaraang taon ay nagbayad siya ng mahigit $80,000 para sa isang segunda - manong seven-seater na sasakyan upang mas mapadali ang paghahatid ng kaniyang asawa sa kanilang mga anak papuntang paaralan. Dagdag pa nya, “My wife works in accounts. She’s in charge of the expenses at home as well as the housing and car loan repayments. I love and trust her a lot. I give her all my money and hardly have any savings.” Sa isa pang panayam sa kanya, ibinahagi nyang nagtungo siya sa ibang bansa nitong nakaraang buwan upang asikasuhin ang ilang mga bagay, nang makatanggap siya ng mensahe mula sa kanyang kasambahay na mayroon daw isang lalaking natutulog tuwing gabi sa kanilang bahay. Matapos magkabunyagan, agad na humingi nang divorce ang kanyang  misis gayon na rin ang custody para sa tatlo nilang anak. “She complained to me before that I was always working and didn’t spend time with her and that it was like not having a husband at all. But, we have three children and a housing loan, I told her I want to give her and the kids a good life. I thought she would understand. However, things turned out like this.” Aniya, kahit daw hindi siya ang tunay na ama ng kanilang bunsong anak ay mahal niya pa rin ito. “In the last month, my wife didn’t really take care of him. I would be the one cradling him, feeding him milk, and soothing him in the middle of the night. That’s why our bond is especially strong. If my wife insists on leaving, I’m willing to raise the three children.” paliwanag nya. Ang lalaki ay kinilalang si Lin na nagmula sa Singapore."
0,"Hulog ng langit kung ituring ng mga estudyante ang gurong si Noel Sales mula sa Lipa City, Batangas dahil sa pagtulong niya sa mga ito lalo na pagdating sa mga bayarin sa eskwela. Mula sa mga kulang na pambayad sa tution hanggang sa mga load na kailangan ng mga mag-aaral para sa kanilang mga online classes, si Sir Noel ang palagi nilang tinatakbuhan. Isang assistant professor sa University of Batangas, ang propesor na si sir Noel ay naglunsad ng proyektong load allowance mula pa noong kasagsagan ng pandemya. ""Noong nagsisimula pa lang ang pandemic, lahat ay hirap. Madami ang nawalan ng trabaho at mapagkakakitaan, isa iyong pamilya ko doon. Kaya naging malaking tulong ang weekly load allowance mula kay Sir Noel,"" pahayag ng isang estudyanteng natulungan nito. Nagumpisa ang lahat ng makatanggap ng text ang 32-anyos na guro mula sa kanyang estudyante. Sabi nito ay hindi na siya makakakuha ng pagsusulit dahil nawalan ng trabaho ang kanyang mga magulang at mas pinili na lang daw nilang gastusin ang natitirang pera para sa pagkain. Dahil sa busilak na kalooban, sinagot nito ang kada-linggong load allowance ng mag-aaral mula sa kanyang sariling bulsa hanggang sa umabot ang bilang ng kanyang tinutulungan sa 12-15 na mga estudyante."
0,"Hinamon ng isang senador ang mga kontra sa martial law sa Mindanao na pumunta ng Marawi City upang personal na makita ang sitwasyon doon at upang makumbinsi na kailangan ng batas militar sa buong rehiyon. Ayon kay Sen. Juan Miguel Zubiri, kahit sagutin niya ang pamasahe ng mga anti-martial law para makapunta ng Marawi City. “Ang hamon ko nga sa kanila, itong mga hindi sumasang-ayon at sumisigaw po sa telebisyon na pumunta po sa Marawi. Kung gusto nilang pumunta ng Marawi bibigyan ko sila ng tiket, pamasahe. Bibigyan ko sila ng sasakyan para pumunta sa Marawi at kausapin yung Maute group, kung gusto nilang kausapin yung Maute group,” hamon ni Zubiri. “Titingnan natin kung makalabas po sila ng buhay dun sa mga lugar na iyon dahil itong mga kalaban na ito napakahirap kausapin at halos imposible na po dahil ang gusto nila mamatay na tayong lahat,” giit pa ng senador sa isang panayam sa DZBB. Hinamon din ni Zubiri si Sen. Risa Hontiveros na pumunta ng Mindanao para makita kung gaano ngayon kahimik ang buong rehiyon dahil sa umiiral na martial law. Si Hontiveros ay isa sa personalidad na dadalo sa Independence Day commemoration rally na gagawin ng civil society group sa Plaza Miranda, bukas, mismong Araw ng Kalayaan. Bukod kay Hontiveros, dadalo rin sina dating Commission on Human Rights (CHR) chairperson Etta Rosales, Akbayan partylist Rep. Tom Villarin at mga signatories sa petisyong inihain sa Supreme Court (SC) na kumukuwestiyon sa martial law at sa hindi pagpapatawag ng Kongreso ng joint session para talakayin ang deklarasyon ng batas militar ni Pangulong Rodrigo Duterte."
0,"HANDANG makipag tulungan si Sen. Antonio Trillanes sa administrasyon ni Rodrigo Duterte. Panahon na daw para tumahimik ang Pilipinas matapos ang mainit na halalan. Ayon kay Sen. Trillanes na hindi raw personal ang atake nya ng alkalde at ginagawa lang nya ang kanyang tungkulin sa pagsilawat umanoy mga tagong yaman ng alkalde. Hindi raw nya haharangin ang mga reporma ng bagong administrasyon basta na-aayon ito sa batas ng bansa. Giit naman nya na hindi sya magbibitiw sa kanyang pwesto bilang Senador dahil hindi naman daw napatunayan na mali ang kanyang alegasyon laban kay Duterte. ""Saakin dito, kung magandang progragama suportahan natin yan."" ayon pa ni Trillanes na sa ngayon ay umalis ng bansa."
0,"Binigyang diin ni Sorsogon Bishop Arturo Bastes na hindi ang Diyos ang kumausap kay Pangulong Rodrigo Duterte kung hindi ang kanya mismong konsensya. Ayon kay Bishop Bastes, ang konsensya ng pangulo ang mismong nagpaparamdam sa kanya. Dagdag pa ni Bastes, tanging ang mga “holy and mystic persons” lang ang may pribilehiyong makausap ang Diyos."
0,Usap Usapan ngayon sa social Media ang marahas na Rally na naganap sa Harapan ng U.S Embassy.na kung saan halos 50 katao ang nasaktan at nasugatan. at maging mga dispersal Unit ay itinuturo ding ugat ng kaguluhan. dahil sa maling hakbang ng pag disperse sa mga raliyista
0,"Pinag-aralan umano ng mabuti ni Pangulong Rodrigo Duterte ang pagdeklara nito ng breakup sa Estados Unidos. Sinabi ni Compostella Valley Province Congressman Ruel Peter Gonzaga, hindi madali ang pagdeklara ng pangulo. Dagdag pa ng opisyal na sa loob ng isang century na mag-kaalyado ang Pillipinas at US, alanganin umano ang mga tulong na ibinibigay nito sa bansa. Kahit sa military aide ay bitin aniya ang tulong ng US, kaya marahil ay gusto lamangng pangulo na may bagong investor na tutulong sa Pilipinas. Marami umano ang nagalit ngayon ngunit darating ang panahong magtatagumpay ang pangulo sa kanyang hangaring pagbabago at development sa bansa. Baka nga raw kilalanin pa itong bayani pagdating ng panahon."
0,"Nasa 10 senador na umano ang hindi kumbinsido sa itinatakbo ng mga polisiya ng Pangulong Rodrigo Duterte. Ito ang ibinunyag ni Sen. Antonio Trillanes IV, kasunod ng naging pakikipag-usap niya sa mga kasamahan sa mataas na kapulungan ng Kongreso. Bagama't tumanggi si Trillanes na pangalanan ang mga dismayadong senador, nasa panig na umano ng mga ito kung kusa silang lalantad sa publiko sa kadahilanang natatakot din sila na baka matulad sila kay Sen. De Lima na parating laman ng bawat pahayag at puntirya ni Pang. Duterte kaya mas pipiliin nalang umano nilang manahimik. Dagdag pa ng mambabatas, may ilan ding opisyal ng Armed Forces of the Philippines (AFP) na hindi na rin kumbinsido sa liderato ng pangulo, partikular na ang isyu ng pagkalas sa Estados Unidos. Sa panig naman ng mga kaalyado ng Pangulong Duterte, sinabi nilang marami nang sinabi si Trillanes, tulad na lamang ng extra judicial killings, ngunit hanggang ngayon ay walang mabigat na ebidensya at puro salita lamang."
0,"Ang alegasyon ni Pangulong Rodrigo Duterte na si Estelita Fuentes Trillanes, ina ni dating senador Antonio Trillanes IV, ay kasabwat ni pork barrel scam mastermind Janet Lim-Napoles sa paghahatid ng substandard Kevlar helmet sa Philippine Navy ay walang batayan. Sa isang talumpati noong Hunyo 21 sa panunumpa ni Davao City Vice Mayor Sebastian “Baste” Duterte, anak niyang bunso, sinabi ng Pangulo: “Remember (Tandaan ninyo) ‘yung Kevlar? It’s a (Ito ay isang) helmet na matigas na hindi matamaan ng — kung bala hindi masyado maka-penetrate (makatagos). That’s (Iyan ang) Kevlar. Ang nag-deliver (naghatid) noon ang nanay ni Trillanes pati si Napoles. ‘Yan ang totoo diyan.”  "
0,"Kalat na ngayon sa social media ang ginawang kabalastugan nila Jim Paredez at Cynthia Patag. Ayon sa singer-songwriter na si Nicole Asensio, balak diumano gamitin nila Paredes at Patag ang pagkamatay ng tatay niya sa pamumulitika. Pinalalabas daw kasi nila Paredes at Patag na namatay ang kanyang ama dahil sa giyera kontra-droga ng pamahalaan. Ganito rin ang naging sentimiyento ng kanyang ina na si Iwi Laurel. "" My father died with me in Makati Medical Center ER... Right beside me at his final hours... I am appalled at the yellow idiots who have gossiped and gossiped about his life and death, plotting to use his death to fuel their political schemes. Some of these yellowtards were my friends... Some are my own blood relatives. Read my moms post. Swallow it. Close your mouth when you chew. If you were so concerned about my dad or the family why didn't you pay your respects? Thought so. It's all about you. You're not helping yourselves, the grieving family or the country by using my fathers death for your own vanity. LET ME LOVE AND HONOR HIM IN SILENCE."" Si Paredes at Patag ay mga kilalang mga taga-suporta ng Liberal Party. Simula nang maupo si Pangulong Duterte sa puwesto puro ngak-ngak ang inaatupag ng dalawang ito. Imbes na tumulong sa ikalilinis ng lipunan ay nagiging perwisyo pa sa kapwa nila. Nakakalungkot kung iisipin."
0,"Ang Volunteers Against Crime and Corruption o VACC ay may P100,000 reward money na aniya para sa makakapagturo sa kinaroroonan ni Dayan. Subalit ayon kay Umali, mabuting dagdagan ito ng mababang kapulungan."
0,"Sa balitang lumabas sa TV Patrol ng Abs-Cbn channel 2 ay binanggit nila at ipinataktak nila na MINALIIT ni Pangulong Duterte ang tulong ng Amerika sa Pilipinas noong bagyong ‘Yolanda’. ngunit sa buong interview ng Aljazeera kay Pangulong Rodrigo Duterte, ay wala naman siyang sinabi na minaliit niya ito. Ayun sa mga netizens tila di na tumitigil ang mga banat at pag-atake ng Abs-Cbn kay Pangulong Duterte, kamakailan lang ay sinabi ni Duterte na di siya nagagalit sa mga media dahil sa ito ang kanilang mga trabaho at mayron silang “freedom of speech”. Ngunit umalma ang mga taga suporta ng Pangulong Duterte dahil sa Pagkakabanggit ng MINALIIT kahit na walang sinabi ang Pangulo.."
0,"Sa isang ambush interview,Tinanong si DE LIMA kung ano para sa kanya ang ika-100 araw ng panunungkulan ni DUTERTE sa bansa,,De lima answered,""IT'S BEEN 100 DAYS OF HELL""WALANG KALAYAAN,PURO PAHIRAP..She added. If you are so angry at Duterte and want him out, you should make placards with the following messages: 1. Ibalik ang tanim bala 2. Ibalik ang Airport taxi 3. Ibalik sa drugs yung 700,000! 4. Ibalik yung 17,000 na naarestong drug pushers! 5. Singilin ulit ang mga Magsasaka para sa tubig! 6. Pabayaan ang Abu Sayaf 7. Ibalik ang kita ng mga Customs! 8. Ibalik ang shabu! 9. Ibalik ang pag Rape at pag patay ng mga bata gawa ng adik! 10. Say no to increased infrastructure expenses! 11. Ibalik ang mga OFW na nakauwi! 12. Ibalik ang magdamag na kantahan ng Karaoke! 13. Ibalik ang takot sa daan! 14. Ibalik ang masasamang pulis! 15. Ibalik ang pag mimina na nakakasama sa paligid! 16. Ibalik ang pag sekreto sa lahat ng gawain ng executive! 17. Ibalik ang masamang serbisyo ng pamahalaan! 18. Ibalik ang mga bata sa kalye tuwing gabi! 19. Ibalik ang mini Las Vegas Sa Bilibid! 20. Tanggalin ang 911! 21. Tanggalin ang Hotline 8888 para sa kurapsyon! 22. Ibalik ang hari ng kadilawan! 23. Ibalik ang Dating Sweldo ng mga Teachers, Pulis. Sundalo . na mababa I've already given you so much material for your protests. I'm sure you can't call me biased anymore hahaha. I'm trying to help you out. Have fun with your poster making."
0,"Kung ayaw pangalanan ni presidential son at Davao City Vice Mayor Paolo Duterte ang senador na tumitira umano ng cocaine, iginiit ni Sen. Juan Miguel Zubiri na makabubuting sumailalim na lang sa drug test ang mga senador. Ayon kay Zubiri, dapat umanong ipag-utos ni Senate President Aquilino “Koko” Pimentel III na sumailalim sa drug test ang mga senador para mawala ang hinala ng publiko na may kasama silang adik sa Senado. “Ang hamon ko sa Senado ay magpa-drug test lahat ng senador para sa ganun mawala ‘yung duda na may senador na gumagamit ng ipinagbabawal na gamot,” giit ni Zubiri. Sinabi ng senador na sumailalim na siya sa drug test noong Hulyo nang isampa ang resolusyon para hilingin sa mga nagtatrabaho sa gobyerno, kabilang na ang mga mambabatas na sumailalim sa drug test. Hinimok naman ni Sen. Richard Gordon si Vice Mayor Duterte na sumulat na lang kay Senate President Pimentel at magpaliwanag sa sinasabi niyang senador na tumitira ng cocaine. "
0,"""Wag mo kaming linlangin Puros ampaw ang sinasabi mo. matapang ka lang sa salita. Hindi mo nga nagawa sa sarili mong lungsod ipapangako mo sa buong sambayanang Pilipino na magagawa mo to sa 3 hanggang anim na buwan. Ampaw Ka! "" ang sAbi ni Mar Roxas"
0,"Wasak ang tiyan ng 86-anyos na lolo matapos itong pagtatagain at kinunan pa ng internal organs ng kanyang apo sa San Roque, Talibon probinsya ng Bohol kaninang madaling araw. Ayon kay PO3 Gabison ng Talibon Police Station, nakaupo lang ang matandang biktima na si Cimplecio Ytim sa tapat ng bahay ng ama ng suspek na kinilalang si Jeffrey Ytim, 30, nang bigla na lang umanong lumapit ito sa biktima at pinagtataga ang matanda at kinunan pa ito ng lamang loob. Inamin naman ni PO3 Gabison na mistulang kakatwa ang kanilang imbestigasyon sapagkat sinabi ng suspek na naging aswang umano ang kanyang lolo at lumipad pa ito kaya niya pinagtataga gamit ang isang kalawanging itak hanggang sa mapatay niya ito."
0,"Nakatuon na umano ang atensyon ng administrasyon ni Pangulong Rodrigo Duterte upang matugunan ang kalusugan ng mga mahihirap sa bansa. Ayon kay Department of Health (DOH) Secretary Paulyn Jean Ubial, nakatanggap na ang kanilang ahensya ng utos mula kay Pangulong Duterte na tutukan ang mga hirap sa buhay kung saan nangako ito na magbibigay ng sapat na pondo upang maisagawa ang mga proyekto para dito. Sinabi rin ng kalihim na ang tinutukoy na pondo ni Pangulong Duterte ay huhugutin aniya mula sa Philippine Gaming Corporation (PGC) para sa mga proyekto ng kagawaran ng kalusugan. Ilan umano sa mga proyektong nakahanda na para sa mga hirap sa buhay ay ang pagbibigay ng ""Red Card"" sa mga ito na maaaring gamitin ng kahit na sino upang agad na maasikaso sa mga ospital. Samantala, bukod sa utos ni Pangulong Duterte ay talaga umanong nais ring masolusyunan ng DOH ang problema sa kalusugan ng mga mahihirap lalo pa't kulang na kulang aniya ang pasilidad ng mga pampublikong ospital."
0,"Sa isang maiksing talumpati ni PNP PRO4A Regional Director Valfrie Tabian, ipinahayag niya ang labis na kasiyahan para sa bayan ng San Luis sa pagiging kauna-unahang bayang idineklarang malaya na sa ipinagbabawal na gamot. “Base sa datos ng PNP bumaba ng 40 porsyento ang crime against property buhat ng simulan ang kampanya kontra droga na makikita ang malinaw kaugnayan nito sa mga nakawan at holdapang nagaganap sa bansa. Hindi pa tapos ang adhikain ng PNP at hindi puwedeng ibaba ang lebel ng pagbabantay kung kaya’t patuloy ang operasyon sa kampaya kontra ilegal na droga. Kailangan din ang patuloy na pakikipagtulungan ng pamayanan upang magtagumpay tayo” — PNP PRO4A Regional Director Valfrie Tabian Dahil sa malaking tagumpay na areh ng PNP San Luis, ay pinagkalooban ang mga kapulisan natin dini ng halagang P100k bilang insentibo sa kanilang accomplishment. Binigyan din ng pagkilala ang 26 na barangay na katuwang ng kapulisan sa masigasig na kampanya kontra illegal na droga. Para sa mga nagdududa, ipinaalam ng PDEA-4A Information Office (via Officer Mary Ann Lorenzo) na may matibay na batayan ang kanilang tanggapan upang maideklarang drug-cleared ang isang bayan. Kabilang dine ang non-availability of drug supply, walang drug transit o trans-shipment; walang drug pusher na naipakulong o sumailalim sa rehabilitasyon; walang protektor o financier ng drugs; may aktibong pakikiisa ang barangay at kabataan sa kampanya; pagsasagawa ng drug preventive education, paglalagay ng voluntary and compulsory drug treatment and rehabilitation desk, walang clandestine drug lab o warehouse at walang marijuana cultivation site. Ayon kay Mayor Samuel De Ocampo (San Luis), bago pa man umupo si PDigong sa pwesto ay aktibo na sila sa pagsugpo sa droga sa kanilang bayan. Lalo pa diumano areng umigting nang ipatupad na ang Oplan Tokhang ng PNP. Nakapagpasurrender ang bayan ng San Luis ng kabuuang 251 drugs personality, ayon kay PSI Radam Ramos, hepe ng San Luis. "
0,"LP, Pinag-iisipang Umalis sa Mayorya sa Senado Bilang Petisyon sa Pangtanggal kay De Lima sa Senate"
0,"Seryosong ikinukunsidera ng Department of Education ang pagsasailalim sa taunang drug test sa lahat mga guro sa mga pampublikong paaralan at random drug test naman sa mga estudyante. Ayon kay Education Seretary Leonor Briones, bahagi ang naturang plano sa kanilang ‘proactive measures’ upang maisulong ang antidrug campaign ng Duterte administration sa sektor ng edukasyon. Sa pagharap ni Briones sa Senate finance subcommittee para sa kanilang hinihinging P566 bilyon na budget para sa susunod na taon, ipinaliwanag ni Briones na apektado rin ng droga ang mga pampublikong paaralan. At bilang pakikibahagi sa kampanya kontra droga, dapat aniyang magsilbing ehemplo ang mga guro sa kanilang mga estudyante. Sa panig naman ng mga mag-aaral, isasagawa ang drug test sa pamamagitan ng ‘sampling basis’. Gayunman, kukunin din muna ang permiso ng mga magulang ng mga estudyanteng isasalang sa drug test bago ito isagawa. Gayunman, kukunin din muna ang permiso ng mga magulang ng mga estudyanteng isasalang sa drug test bago ito isagawa. Dagdag pa ng kalihim, kanilang pag-aaralan kung ipapatupad ngayong taon o sa susunod na taon ang drug test sa mga teacher at mag-aaral. Sa kasalukuyan, may 722,000 public school teachers at 25 milyong mag-aaral sa buong Pilipinas."
0,Mga ka DDS Tama po talaga ang Hinala nating lahat na si Matobato ay isang Bayaran na witness oo Bayaran!! panoorin nyo sa video na ito na pa iba iba ang kanyang salaysay sa NBI at iba rin sa Senate Hearing.... At nung planong dalhin ng NBI  si Matobato sa Davao hindi raw nila ma usad kasi hindi daw sila binasbasan ni De Lima..
0,Leni Robredo tinawag na idiot sa Amerika dahil sa pag-abuso sa kapangyarihan.Ayan pasyal ng pasyal kasi sa ibang bansa.. Please Share kung may paki ka sa bugdet nang ating bansa para sa mahihirap!
0,"Kung akala niyo sa isang channel lang nagkalat ang mga biased na reporter, eh tignan niyo itong reporter ng GMA 7 na si Chino Gaston. Hindi niya masabi ang hinaing niya sa ere, kaya nagmaktol na lang sa Facebook ang kawawang reporter ng Channel 7. Sa Facebook image post ni Edwin Jamora, na na-share naman ni Atty. Trixie Cruz-Angles, makikita ang usapan ng dalawang ""journalist"" na sina Gretchen Malalad at Rishi Iyengar ng TIME Magazine, patungkol sa nakakasirang istorya ni Iyengar kay President Duterte. Dahil dito, umani si Malalad ng mga negatibong reaksyon sa mga commenters. Sa kagustuhang magbida at ipagtanggol ang kapwa niya ""journalist"", ayun! nagpapansin sa comment section si Gaston. Makikita sa comment area ang mga mapagkutyang asta ni Gaston sa mga supporter ni President Duterte. Dumating pa sa punto na sinabihan niya ng INUTIL ang Presidnete. WOW Ha! Hindi maramdaman ni Gaston na sumosobra na ang hanging niya, kaya napagbuntungan niya naman si Mocha Uson sa isa niyang comment. Sa totoo lang, parang batang gusto magpapansin ang naging itsura ng reporter na ito sa Facebook. Ikaw na lang ang mahihiya sa pinaggagagawa niya."
0,Ibinunyag ng IT Expert na Sinuholan Sila ni Roxas At Robredo sa Election Para Baguhin Ang Boto
0,"Ayaw pa rin paawat ng laos na singer na si Jim Paredes at patuloy pa rin ang kanyang kritisismo kay Pangulong Rodrigo Duterte! Sa kanyang post sa social media, tinawag ni Paredes na megalomaniac si President Duterte. Kung titignan sa diksiyonaryo, ang salitang megalomaniac ay tumutuoy sa isang tao, na ang tingin sa sarili ay may walang hanggang kapanyarihan o di kaya ay obsessed sa kapanyarihan. Mukhang hindi pa rin maka-move si Paredes sa pagkakatalo ng kanyang sinuportahang presidential candidate noong nakaraang eleksyon. Sa mga hindi nakaka-alam, ang sinuportahan ni Paredes noong nakaraang eleksyon ay si Mar Roxas. Kilala rin si Paredes na supporter ng Liberal party. Sa isang artikulo sa Manila Times, sinabi ni Tigalo, na kilala lang si Jim Paredes sa Ateneo University sa pagkanta at pagsayaw,  hindi sa raw ito kilala pagdating sa academic performance. Aray naman, ang sakit naman nun. First of all, Jim wasn’t and couldn’t be my classmate at the Ateneo High School, but a batch mate. I was in the “B” class for semi-honors students, with “A” being the honors class. Jim was in the G or H class. sabi ni Tigalo."
0,"Sa isang Instagram post ay naghabilin ang kolumnistang si Lolit Solis na kung sakaling pumanaw siya ay isama na rin sa cremation ang kanyang alagang aso na si Jokjok. “Pag ano, dapat… pag ike-cremate na ako, dapat i-cremate kasama ko si Jokjok,” sey ni manay Lolit tungkol sa alagang matagal na niyang kasama “Ayaw din ni Jokjok mabuhay na wala ako, ‘no?!” kwento ni Lolit “Palagi siya sa tabi ko pag nasa bahay ako. Sinasabihan ko siya, ‘Pag namatay ako chu-chu, sama ka sa akin, ha“Parang umooo siya.” Dagdag pa niya At pag wala daw sa bahay si Manay Lolit ay mababait naman daw ang kanyang mga aso at behaved ang mga ito. Pag-uwi naman niya ay masisigla silang sumasalubong sa kanya. Gustuhin man niyang ibilin sa mga kapamilya ang mga alaga ay baka hindi din daw tanggapin dahil matatanda na. Marami daw siyang alagang aso ngunit bukod tanging si Jokjok lang ang maaaring tumabi sa kanya sa pagtulog. Noong Hulyo 17 nang isugod sa ospital si Manay Lolit dahil nahihirapan na itong magsalita at isang linggo din siyang namalagi sa FEU-NRMF Medical Center.* Dalawang beses na umano siyang nagda-dialysis kada isang linggo - tuwing Martes at tuwing Biyernes o Sabado (depende sa availability ng kuwarto kung saan dina-dialysis siya). “Diyos ko! Hanggang ngayon, hindi pa nagsi-sink in sa akin na may sakit ako, ‘no?!”  sey ng 75-anyos na talent manager sa PEP “Ang buhay ko ngayon, dalawang araw kada linggo, dialysis. The next day after dialysis, pahinga lang ako. Parang iba na ang katawan mo. “Saka pag tine-take yung mga maintenance ko na tinaasan ang dosage, liyung-liyo na ako. “Imagine mo, in one week, wala na agad yung three days dahil ina-allot na sa dialysis.” Kwento pa ng showbiz columnist Laking pasasalamat din ni Manay Lolit dahil mayroon nang naghahanap ng kidney donor para sa kanya at may isa naman nan ais sagutin ang gastos sa magiging transplant. “Nung nalaman ni Mayor Enrico Roque [ng Pandi, Bulacan], di ba? Sabi niya, ‘Nay, magpapahanap ako ng donor! Gusto mo?’ Napaiyak ako. “Tapos bigla naman, tumawag si Alice Eduardo [CEO of Sta. Elena Construction Corp.], di ba? Sagutin daw niya ang operasyon ng ano ko, yung kidney transplant. Napaiyak na naman ako. “Diyos ko! What have I done to deserve this kindness and love? Bakit andaming angels ang ibinigay ni God para magbantay sa akin?” masayang kwento ni Manay."
0,"Ayon sa balita, ang kanyang ama na si Francisco Labra ay dating champion sa larangan ng pagboboksing at sa murang edad na anim ni Berting ay nasaksihan nito ang hindi kanais-nais na ginawa ng mga hapon sa kanyang ama. Si Berting Labra ay ipinanganak noong April 17, 1933. Una siyang nag-umpisa sa pag-arte noong siya pa lamang ay anim na taong gulang matapos siyang madiskubre ng tatay ni Da King Fernando Poe Jr. na si Fernando Poe Sr. "
0,"Bukod sa pag-acting, nakilala rin si Stefano sa kanyang talent sa pagkanta at pagsayaw na mapapanood noon sa ASAP. Sa kabila ng kanyang kasikatan, piniling lisanin ni Stefano ang showbiz noong 2002. Ayon sa article ng sipified.com, bumalik raw ng Italy ang aktor sa ngunit walang nakakaalam kung ano ang dahilan. May mga reports naman na nagsasabing ipagpapatuloy raw ni Stefano ang kanyang pag-aaral kaya siya umalis. Base naman sa Youtube video mula sa The Pinoy Channel, si Stefano ay isa ng successful businessman ngayon. Sa katunayan ay siya raw ang may-ari ng Casa Italia restaurant sa Palawan at Italy."
0,Binigyang linaw na ni Vanessa Raval ang balitang lumabas na hindi daw siya tunay na anak ng action star na si Jeric Raval. Matatandaan na nakapanayam ni Ogie Diaz si Jeric sa kanyang YouTube vlog noong August 1 kung saan sinabi daw ng aktor na hindi niya totoong anak si Vanesssa at anak daw ito ng kanyang pinsang buo. Noong August 5 ay nag-upload ng video ang social media influencer na si Vanessa bilang tugon sa mga kumakalat na balita tungkol sa kanya. 
0,"Si Marimonte ay naging anak ni Willie sa dati nitong karelasyon na non-showbiz na si Sharon Viduya. Makikita sa mga larawan ni Marimonte ang taglay nitong mala-artistahin looks ngunit tila hindi pa umano nito naiisipan na pasukin ang mundo ng showbiz. Kahit hindi man madalas na makasama ni Marimonte ang kanyang ama ay hindi naman tinalikuran ni Willie ang kanyang obligasyon sa kaniyang anak. Ayon kay Willie, siniguro na umano niya ang lahat ng pangangailangan ng kanyang mga anak lalo na ang mga bagay na kakailanganin nila sa kanilang future."
0,"Napakalaking responsibilidad ang maging isang magulang lalo na ang maging ina. Nandyan ang halos wala ka ng oras para sa sarili mo dahil kulang pa ang buong araw mo sa lahat ng iyong kailangan gawin. Housewife man o may trabahong nanay ay walang ligtas sa walang katapusang gawaing bahay at pag-aaruga sa kanilang pamilya at mga anak. Dahil dito, hindi napapansin ng mga dakilang ina na napapabayaan na nila ang sarili nila. Losyang, manang, haggard! 'Yan ang mga madalas ibatong salita ng mga hindi naiitindahan ang bigat ng pasanin ng pagiging may bahay. Pero ibahin niyo si Mamshie Juju Valdez-Tala, ""MAY ANAK NA PERO FEELING DALAGA PA DIN MANAMIT"" Pusturang pustura kasi ito habang tangan ang kanyang anak sa kanyang trending Facebook post. Dito raw kasi sa Pilipinas, madalas kapag nanay ka, hindi kana pwedeng magdamit dalaga, magpa-sexy o magpaganda. Ang tingin ng iba ay hindi na ito naayon sa iyong sitwasyon. Kung minsan ay napagbibintangan pang pabaya sa pamilya o anak. ""Yes it’s true, mahirap maging nanay. You need to wash your baby’s clothes, sanitize bottles, feed, comfort, in short WALANG DAY OFF."" ani Juju. Ayon pa sa trending mamshie, totoo daw na dahil mahirap ang maging magulang, hindi maiiwasan ang pakiramdam na nakaka-panget maging nanay. ""There are times I feel ugly too and that’s the reason I always choose to make myself pretty whenever possible. I don’t have anything against moms who don’t get the time to do skin care or make up."" dagdag nito. Wala namang problema kung hindi ka mahilig mag-ayos at magpaganda. Paglilinaw nito, nasa tao na talaga kung paano nila gustong dalhin ang kanilang mga sarili. Lahat naman ng ina ay may kanya-kanyang kwento ng sakripisyo kaya't hindi na kailangan pang bigyan ng pansin o husgahan base sa kanilang pananamit at hitsura. Ang importante ay naaalagan ng maayos ang kanilang pamilya. ""Again, iba iba tayo ng way to express ourselves. IF IT MAKES SOMEONE HAPPY AND IT DOESN’T HURT YOU, LET THEM."""
0,"Itinuturong dahilan ng pamunuan ng mall ang pagkawala ng daloy ng kuryente at ang patay-sinding serbisyo ng power provider sa lungsod ng Puerto Princesa. Dahil sa pangyayaring ito, muling binuhay ng mga netizens ang urband legend patungkol sa 'taong ahas' na kumukuha umano ng mga babaeng kanyang magustuhan o matipuhan."
0,"Ang noo'y matibay na pangarap ng isang anak na maibigay sa mga magulang ang magandang buhay at ang walang kasing higpit na pangakong masuklian ang lahat ng kanilang mga sakripisyo at pagmamahal para sa kanilang pamilya ay bakit napalitan ngayon ng isang napakatibay, walang kasing higpit at makapal na kadenang nakagapos sa kanyang mga paa? Nakakahabag ang kinahinatnang sitwasyon ng isang responsableng anak na si Ariel Olaco, 50-anyos dahil gumuho lahat ng kanyang mga pangarap sa buhay. Magtatapos na sana siya sa kanyang pag-aaral at maisakatuparan na ang pangarap na maayos na buhay para sa mga magulang nang wasakin ang lahat ng ito ng isang sakuna. Ayon sa post ng isang concern citizen na si Ronald Casil, kaunting hakbang nalang sana si Ariel sa kanyang pagtatapos ng kolehiyo nang mauntog umano ang ulo nito sa isang semento na naging dahilan ng paglaho lahat ng kanyang magagandang plano sana sa buhay at ang pagkaroon nito ng kakaibang estado ng kanyang pag-iisip. Dahil umano sa tila nawala ito sa kanyang katinuan, humantong sa masakit na desisyon ang pamilya ni Ariel na ikadena siya at ihiwalay ng tirahan dahil umabot na ito sa punto na nakakapanakit na ito maging sa mga  magulang niya na siyang nag-aalaga sa kanya. ""23 taon nang kinakadena ang paa ni Ariel dahil sa takot. Noong naghatid raw ng pagkain ang kanyang Nanay sina kal at tinapon daw ito dahil sa galit ni Ariel,"" Kapwa mga senior citizen na ang Nanay at Tatay ni Ariel, at kung tutuusin sa kanilang katandaan ay inaalagaan na pero dahil sa kawalan, kumakayod parin ang Nanay niya sa pagtitinda. ""Ang pagtitinda ng mga kakanin ang pinagkakakitaan sa Nanay ni Ariel na si Nanay Stella Olaco, 72 taong gulang na at sa Tatay ni Ariel na si Apolloño Olaco, 76 taong gulang rin na may deperinsya rin sa katawan,"" Makikita sa mga ibinahaging larawan ni Casil tungkol sa kasalukuyang kalagayan at sitwasyon ni Ariel, dito makikita kung gaano kakapal ng bakal na kadena ang nakakabit sa kanyang paa, at nilagyan rin ito ng kandado. Sa hirap ng kanyang sitwasyon, humihingi ng kahit kaunting tulong ang mga magulang nito para sa magiging simpleng tirahan ng anak, dahil nababasa ito pagka-umuulan. Tanging bubong lang ang meron sa kanyang pinaglalagyan, mga lumang sako at karton rin ang nagsilbi nitong sapin at higaan. ""Gusto sana sila humingi ng tulong kahit maliit na matitirhan ni Ariel. Kapag uulan nababasa si Ariel dahil walang takip yung kinatatayuan niya. D'yan lang siya palagi naka upo at nakahiga,"" "
0,"Isang vlogger at fitness instructor ang humamon sa anak ni dating senator Manny Pacquiao na sina Jimuel at Michael Pacquiao ng boxing match. Sa kanyang Facebook post, sinabi ni Jormiel Labador alyas “Haring Bangis” na nais niyang makalaban ng sabay ang magkapatid na Pacquiao dahil tila natatakot raw ang panganay na si Jimuel sa kanya. Aniya, una na niyang hinamon si Jimuel ngunit hindi raw ito sumagot o nag-react man lang. Marahil ay natatakot raw ito sa kanya. “Hindi nagpaparamdam, ewan ko kung takot ba talaga siya,” sabi ng vlogger. Kamakailan, tinawan lang ni Michael ang paghahamon ng vlogger sa kanyang kapatid. Kaya naman pati siya ay isinama ni haring bangis sa kanyang hamon."
0,"Kamakailan ay naging mainit na usapan sa social media ang paniningil ng P26,000 sa isang grupo ng turista sa Panglao, Bohol. Ngayon ay tila may panibago nanamang isyu ang pag-uusapan ng mga netizens. Sa isang artikulo ng Daily BNC News, ibinahagi nito ang isang post sa Reddit ng isang hotel manager sa Boracay patungkol sa karanasan ng isa sa kanilang guest na nabiktima ng ‘overpricing’. Ayon sa manager ng hotel, siningil umano ang kanyang guest ng P16,000 matapos magpa-braid o tirintas ng buhok. “I’m the manager of Levantin, a small hotel in Bulabog. This happened to one of our guests and we are also complaining about it here in the Boracay community,” sabi ng manager. "
0,"“Siguro hindi na kaya ng bigat ng katawan ko, Out balance talaga. Kumbaga sa kandila parang nauupos na.” Banggit pa ni Dagul, dati ay sinubukan niya tumakbo bilang isang konsehal sa kanilang lugar ngunit hindi siya pinalad. “Tumakbo akong konsehal. Hindi naman ako pinalad, walang kumukuha kaya ano lang muna, raket-raket... sabi ko sikat ka naman noon, lumubog ka ngayon. Ang showbiz, weder-weder lang.” ayon kay Dagul. "
0,"Iba ang pagkahilig ng marami sa atin na mga pinoy sa mga halamang masarap sa mata at hindi mahirap alagaan at i-maintain. Ngunit minsan dahil sa sobrang pagkahumaling, hindi na inaalam kung ito ba ay ligtas sa kalusugan ng tao, lalo na ng mga bata at mga alagang hayop. Katulad nalang ng isang paalala at pagbahagi ng isang magulang sa karanasang hinding-hindi nila makakalimutan dahil halos ikamatay nila ang sobrang nerbyos at taranta matapos mabiktima ang kanilang anak sa nakakalas0n na halaman. "
0,"Nito lamang nakaraan ay napabalitang ang nakababatang kapatid ni Derek na si Andrew Ramsay ay nais na rin pasukin ang mundo ng showbiz. Ayon kay Andrew, dati pa ay alam na umano nito sa kanyang sarili na hilig niya ang pag-aartista kung kaya naman nagpursigi itong mag-aral ng Bachelor of Fine Arts and Acting for Film sa New York Film Academy. Banggit pa ni Andrew ay handa na siyang sumabak sa pag-arte matapos ang kanyang mahabang pag-training. Kung kaya naman noong bumalik siya sa Pilipinas ay napagdesisyunan niyang mag-focus sa pag-arte dahil ito raw umano ang kanyang hilig. Noong una ay hindi raw ipinaalam ni Andrew sa kanyang kuya ang kanyang plano pero alam naman daw niya sa kanyang sarili na susuportahan siya ni Derek sa kanyang desisyon."
0,"Hindi na bago ang mga pangyayaring transaksyon na nananakawan ang mga account holder at mga depositor sa mga banko ng kanilang pinaghihirapang pera dahil sa mga naglipanang panloloko online na nakukuha ang kanilang mga security log-ins   ng hindi nila namamalayan. Ngunit ang masaklap pa, ikaw na nga 'tong biktima, nakakaranas ka pa ng hindi magandang serbisyon mula sa mga empleyado ng banko. Ibinahagi ni Maverick Leandro Lim Padpad ang karanasan niya nang may isa umanong 'unauthorized transaction' na nakarecord sa kanyang online banking account ng Banco de Oro o BDO."
0,"Mainit na isyu at usap-usapan ngayon sa social media ang ilang minutong pagkabitin ng pag-anunsyo ng Binibining Pilipinas International 2022, sa katatapos lamang na coronation night ng Binibining Pilipinas 2022 sa Smart Araneta Coliseum, Hulyo 31. Halatang-halata na mayroon mali sa pag-anunsyo dahil nilapitan ng ilang mga staff ng beauty pageant ang mga hosts na sina Catriona Gray at Nicole Cordoves. Malinaw rin na mayroong mali dahil makikita sa reaksyon nina Catriona at Nicole ang pagkagulat, pagkabahala, pagkalito, at ang paghinga nang maluwag sa kalaunan."
0,"Talaga nga namang nagkalat na saan mang sulok ng mundo ang mga taong namamalimos ng pera sa mga gilid ng kalsada. Yung iba ay ginagawa ito upang makabili ng pagkain at inumin at yung iba naman ay para may pambili ng kanilang gamot. Karamihan sa mga ito ay wala ng inuuwiang bahay at natutulog na lamang sa mga gilid ng lansangan, kung kaya naman nakakaawa din ang kanilang kalagayan. Ngunit nakakagulat na malaman na mayroon palang mga pulubi sa mundo na sa kabila ng kanilang nakakaawang itsura ay milyon-milyon pala ang kanilang hawak na pera at mayroon ding mga gusali at apartment na kanilang pagmamay-ari. "
0,"Hindi lingid sa ating kaalaman na ang langis at gas ay isa sa mga pinakamahalagang likas na yaman sa mundo, ito rin ang isa sa pinakamahalagang sangkap sa pamumuhay ng mga tao, lalong-lalo na ngayon sa modernong paraan ng pamumuhay ng bawat isa. Alam naman nati  na isa ang industriya ng transportasyon at pagmamanupaktura ng ibat-ibang negosyo ay talaga namang umaasa sa produkto ng gas. Ngunit maniniwala ka ba na mayroon isang bansa na kahit sobrang yaman nila sa gas ay tila parang mahirap pa rin at madami pa rin ang kumakalam na sikmura sa kanila. Mapapansin na sa bansang Turkmenistan ay nagkalat sa paligid ang napakaraming kulay puting building na gawa sa marble, ganun din ang mga naglalakihang estatuwa na yari naman sa ginto. "
0,"Madalas nating naririning o nababalitaan ang mga hindi kanais nais na balita at kwento tungkol sa mga kababayan nating OFW, kung saan nakakaranas sila ng mga pagmamamlupit o pagmamalabis mula sa kanilang mga ibang lahing amo. Ang mga tinaguriang 'bagong bayani' na minsa'y napagbubuhatan ng kamay at kung minamalas ay umaabot pa sa panghähaläy. Ngunit taliwas sa mga nabanggit, isang among arabo ang hinangaan ng marami dahil sa pagpapakita nito ng pagpapahalaga sa kaniya umanong kasambahay. Kita sa bidyong ibinahagi nito na imbis na siya ang pinagsisilbihan ay siya mismo ang nagsasandok at naghahain ng pagkain sa tauhan nito. Bibihira ang ganitong tagpo dahil sa karanasan ng iilan ay hindi pinapayagan ng kanilang mga amo na sumabay sa pagkain nila ang kanilang mga katulong o serbedora. Minsan nga raw ay iba ang pagkain ng amo sa pagkain ng kanilang kasambahay. May iba namang nagsasabi na tira-tirang ulam lang ang kanilang kinakain dahil hindi na pinapayagan ang mga ito na magpunta ng kusina o magbukas ng refigerator kapag tapos na ang oras ng pagkain. Ngunit ibahin niyo ang bossing na si Hamad o kilala bilang hamad66677 sa TikTok. Hindi siya isa sa mga masusungit o mapang alipustang amo ng mga OFW sa ibang bansa. Isa man siyang chef sa kanyang pinagtatrabahuhan, hindi doon nagtatapos ang kanyang pagsindi ng kalan. Dahil maging sa bahay ay nagluluto rin ito ng pagsasaluhan 'di lang ng kanyang pamilya, ngunit para din sa lahat ng tao sa kanilang tahanan. Makikita rin sa video na nauna pa nitong sandukan ng napakaraming kanin at ulam ang kaniyang kasambahay bago pa ang kaniyang mga anak. Panay bungisngis naman ang babaeng bulinggit sa kanyang tabi habang namimigay ng pagkain si hamad. Hindi naman ito ang unang beses nating makakarining ng ganitong klaseng kadakilaan ng isang amo, ngunit hindi maikakaila na napaka-swerte naman talaga ng isang manggagawa kapag ganitong amo, ang natapat sa kanya. Ang hinihinalang ulam nila na Chicken Kabsa ay itinuturing na pambansang ulam ng Saudi Arabia at karaniwan ding hinahain sa mga bansa sa Arabian peninsula. "
0,"Ang 'pagtutuli' o 'pagsusunat' ay isang  proseso kung saan tinatanggal ang kapirasong balat sa dulo ng ari ng mga lalaki. Ang kasanayan na ito ay karaniwang ginagawa sa mga bansa na kung saan karamihan sa populasyon nito ay mga katoliko, kagaya ng Pilipinas. Dito, karaniwang nagpapatuli ang mga lalaking nasa mga edad na 8 hanggang 15. Kaya't agaw pansin sa social media nang magsanib-pwersa ang tatlong kababaihan kawani ng RHU (doktor at nars) upang tuliin ang isang 22 taong gulang na lalaki sa Pangasinan. Maituturing na kasaysayan daw umano sa lugar ang pangyayari dahil sa unang beses lamang nilang maka-encounter ng ganitong edad ng binata na magpapatuli. Pahayag ng tumuling si Doktora Raquel Ogoy, mayroon daw siyang anatomical problem o problema pangkatawan. “Actually ‘nung nakita namin. Meron syang anatomical problem. Maliit ung butas ng ari nya kaya hindi makalabas ung ulo. So most likely nadefer ng paulit-ulit. Hanggang sa ayaw nya na siguro.” ani Dr. Ogoy. Ayon sa mga nag komento ukol sa balita, ang ganitong klase raw ng kondisyon ay kadalasang tinatanggihan lalo na sa mga nagsasagawa ng mga libreng tuli. Maselan daw ang kondisyong ito kaya mabuting sa mga eksperto na lang ipagawa ang proseso, para mas maayos at maiwasan ang kung ano mang impeksyon. Gayunpaman, isang malaking hakbang para sa mga kalalakihan ang nalagpasan at napagtagumpayan ng 22-anyos na binata. Sabi nga ng ilang netizens, ""Congrats! Isa ka nang ganap na lalaki"""
0,"Ayon sa post ng netizen na si Ian Capoquian, ang binatilyo ay si Eddie Aquino, 16-anyos, isang grade 9 student at ang kasama nitong aso ay si Black Jack. Tila nga naman nakakaaliw at nakakamangha ang ipinamalas ng dalawang ito dahil pansin ang kanilang pagtutulungan sa buhay kahit na ang isa sa kanila ay isa lamang aso. Pagbabahagi ni Ian, hiwalay na ang kanyang mga magulang at mayroon itong dalawang kapatid. Ang kanyang ina ay mayroon nang sariling pamilya kung kaya iniwan na sila at ang kanyang ama naman ay kasama pa nila ngunit may dinaramdam ito ay nanghihina na kung kaya naman nagpupursigi ang batang si Eddie na makapag-aral upang sa ganun ay makaraos ang mga ito sa hirap ng buhay at matulungan ang kanyang mga kapatid. Walang arte na tinitiis ni Eddie ang marumi at malamig na lansangan para makapag-aral at makahanap ng pera habang tinutulungan siya ng kanyang alagang aso. Makikita sa larawan na habang mahusay na nag-aaral si Eddie sa gilid ng kalsada ay matiyaga namang namamalimos ng pera ang kayang alagang aso na si Black Jack. Tila nga naman may sariling isip at ramdam ng asong ito ang hirap na kinakaharap ng kanyang amo. Ayon sa netizen na nagbahagi ay magkakahalong lungkot at pagkamangha ang kanyang naramdaman ng makita nito ang dalawa na nagtutulungan sa buhay. “Saddening but inspiring,” ayon kay Ian. “I want him to study inside a room, a well-ventilated space, with proper lighting and proper learning materials. I want to help him.” dagdag pa ni Ian sa kanyang post. "
0,"Maraming mga sitwasyon o pangyayari ang maaaring makakasira sa matagal ng samahan at magandang pagkakaibigan. May mga dahilan din na kapagka nasira na ay mahirap ng buuin ulit at ibalik sa kung ano ang meron dati. Lalo na pagka ang tiwala ang nasira dahil lang sa pera at pagkakautang, nasisira pati ang pangalan at reputasyon. Tahasang ipinost online ni Keneth John Bangero ang kanyang kinakaharap na problema at kunsumisyon ngayon dahil sa umano'y kapabayaan ng dalawa niyang malapit na kaibigan, noon. Dahil hindi lang basta pangalan niya ang nasisira, kundi maging ang kanyang trabaho na inaasahan niya para sa kanyang pag-aaral ay nadadamay na. Napuno na si Keneth sa umano'y hindi pagbabayad ng utang ng mag-asawang tropa niya kaya't ipinost at pinangalanan niya na ang mga ito. Ibinahagi rin niya ang mga screenshots ng mga usapan nila bilang pruweba sa kung paano siya pinangakuan sa utang na sa kanya nakapangalan. Kwento niya, humingi ng pabor sina Arjay Cabañog at Bianca Brown na siya ang mangungutang para sa kanila sa isang kilang financial institution gamit ang kanyang pangalan at ID, dahil hindi umano sila naaaprubahan gamit ang kanilang sariling pangalan at dokumento. ""Nagtiwala ako sa inyo na gagamitin ninyo ang pangalan at ID ko para lang ma-approve kayo sa Home Credit kasi kung kayo ang mag-apple hindi kayo naaaprubahan,"" ""Ipinost ko na kayo nung month of May, pero nangako kayo na 'babayaran namin yan pre, i-delete mo lang yung pinost mo baka kasi makita sa mama ni Bianca' kaya dinelete ko,"" Sa una ay okay pa daw ang pagbabayad ng dalawa sa kanilang loan, hanggang nagsimula ng naantala ang kanilang pagbibibgay ng bayad sa kanya bilang sa kanya nakapangalan ang inutang na pera. Pinapalampas lang niya noon, hanggang sa nagsunod-sunod na umano ang mga buwan na tila siya ang namroroblema dahil siya ang sinisingil ng kompanya sa perang hindi naman niya napakinabangan. ""Tapos ngayon 3 months na kayong hindi nagbabayad at ako ngayon ang hinahabol ng Home Credit ngayon,"" ""June 24, 2022 sabi mo babayaran mo pero hindi parin pala. P21,484 pa kulang niyo,"" Dagdag pa ni Keneth, ayaw niyang masira at humantong lang sa pagkabuwag ang kanilang pagkakaibigan dahil sa pera, ngunit nasagad na ang kanyang pagpapasensya dahil sinamant@la at inabus0 na ang kanyang pagiging mabuti bilang tropa't kaibigan. Hindi matapos-tapos na pangako at iba't-ibang dahilan ang nirarason sa kanya na magbabayad at hinanapan na ng paraan, hanggang sa malaman nalang niya sa iba na nagbabakasyon lang ang dalawa. ""'My Day' niyo 10hrs ago, nagtaka ako kung bakit hindi kayo online. Gumagala pala kayo pero ang utang hindi na inasikaso. Hindi ko rin makita ang mga 'My Day' niyo kasi naka ' except friends' pala ako sa inyong dalawa. Sana ol nakarating na ng Leyte,"" Pasan niya ngayon ang obligasyon sa kompanya na pinagkakautangan niya, maging mga pamilya niya'y nagagalit na dahil sa kanyang ginawa at sila ang kinukulit at hindi tinatantanan ng pinagkakautangan niyanng kompanya. Kinasasaklapan pa, tinanggal siya sa kanyang trabaho dahil nadadamay narin ito sa problemang idinulot ng kanyang mga barkada. ""Pero ngayon inaabus0 niyo na ako, pangalan ko ang nasisira. Tinanggal ako sa trabaho dahil sa ginagawa ninyo,"" ""Dahil dito wala na akong trabaho, saan na ako kukuha ng pang-allowance ko sa school? Lalo na ngayon mag-iintern na ako,"" Ayon pa kay Keneth, ang mga kaibigan niya pa ang may ganang magalit at nananakot na kakasuhan siya dahil sa pamamahiya at sa liit umano ng halaga ng utang nila ay ipinopost niya na sa social media. ""Kayo pa ngayon ang galit? Kayo pa ang may ganang magfile ng case na cy ber li bel? hahaha. Hindi na kayo nahihiya? Kayo lang ang pagtatawanan ng mga pulis."" Relate na relate naman ang marami sa mga netizens sa naranasang problema ni Keneth tungkol sa pagkakasira ng dating magandang relasyon at tiwala dahil lamang sa utang. "
0,"Hinangaan at pinuri ng mga netizens ang isang babaeng mas pinili na huwag magalit kahit na natapon ang inorder nitong pagkain via FoodPanda. Sa Facebook post ni Michelle Luna, Ibinahagi nito ang nakakatuwa at nakaka-inspire na pangyayari nang siya ay umorder ng pagkain. Kwento ni Michelle, malayo palang ay tanaw na niya na naka-bike ang magdedeliver ng kanyang pagkain. Aniya, nagtataka siya dahil tila hindi raw ito mapakali. Natapon pala ang order ni Michelle na ‘hot choco’ kaya humingi ng sorry ang rider. “Pagkalapit ko sa knya, sorry sya ng sorry kasi ung hot choco natapon na halos ung kalahati.” Imbes na magalit ay ibinaba raw ng bahagya ni Michelle ang kanyang mask at nginitian ang rider. ""OK LANG UN KUYA SALAMAT SA PAGHATID NG PAGKAIN KO, NA-APPRECIATE KO HARD WORK MO NGAYONG UMAGA,” sabi ni Michelle sa halos maiyak-iyak na rider. Ani Michelle, simple lang sana ang mga problema sa mundo kung “kaya nating i-appreciate ang mga bagay na meron tayo. Lalo na ung mga maliit o malaking bagay na kayang gawin satin ng ibang tao.” Dagdag pa niya, dahil paiyak na si kuya ay umakyat na siya dahil baka pati raw siya ay maiyak na rin. "
0,"Viral sa social media ang post ng isang ina na si Lilibeth Eulin, matapos niyang ibahagi ang kakaibang nangyari sa kanyang anak na binatilyo na si Robin dahil umano sa labis na paggamit ng cellphone. Ayon sa Facebook post ni mommy Lilibeth, nagtaka siya sa kakaibang ikinikilos ng kanyang anak dahil naging pawisin daw ito kahit naka bukas naman ang aircon at panay daw ang reklamo nito na nahihilo. Kwento pa nito, hindi din daw mapakali ang kanyang anak at panay ang tayo at upo nito na tila hindi malaman ang kanyang gagawin. ""It happened last night..patulog n kmi kagabi ng biglang tumayo ang anak ko n para syang nababaliw..pinagpapawisan samantalang nkabukas ang aircon..tayo upo tayo upo kamot ulo."" ayon kay mommy Lilibeth Naisip pa nga ni mommy Lilibeth na baka nakagat ng aso ang kanyang anak dahil halos parehas ang sintomas ng mga taong nakagat ng aso, ngunit itinanggi naman ng kanyang anak na nakagat siya. ""Para syang nkagat ng asong ulol..kya tinanong ko sya kung takot sya s tubig,hangin at ilaw..pero d nman daw,so iba tlga nararamdaman nya."" kwento ni mommy Lilibeth Dahil dito ay nagdesisyon na si mommy Lilibeth na isugod sa ospital si Robin para malaman ang dahilan ng pagkabalisa ng kanyang anak. Ayon sa doktor, normal naman daw ang blood pressure ni Robin at agad itong binigyan ng gamot pampawala ng hilo kung kaya naman nawala na rin ang pananakip ng dibdib at pagpapawis ng anak. Ganunpaman, pinayuhan ng doktor na obserbahan muna si Robin ng tatlong araw at doon na nalaman ni mommy Lilibeth na ang dahilan umano nang kakaibang nanyari sa anak ay dahil sa sobrang paggamit ng gadgets. Sinabi ni mommy Lilibeth na ngayon lang niya napatunayan na masama talaga ang sobrang paggamit ng cellphone dahil sa radiation na dulot nito. ""To make the story short nakuha po ng anak ko ang kakaibang sakit dahil sa sobrang paggamit ng cellphone..opo totoo nga po pala ung mga nababasa ko akala gawa gawa lng dahil naranasan ng anak ko.."" ayon kay mommy Lilibeth ""Masama po tlga ang sobrang gamit ng cp dahil s radiation...bawal din pong itabi s pagtulog ang cp at ilagay s may ulunan..God bless po.."" ayon pa kay mommy Lilibeth Magsilbi sanang aral ito sa iba, bata man o matanda dahil gaya nga ng kasabihan, anumang labis ay maaaring makasama saiyo. "
0,"Ibinulgar ni Entertainment columnist and talent manager Lolit Solis ang diumanong dahilan kung bakit ayaw raw ni Ivana Alawi na makarelasyon ang mga aktor na sina Derek Ramsay at Gerald Anderson. Sa kanyang Instagram account, sinabi ni manay Lolit na kaya raw ayaw ni Ivana kina Derek at Gerald ay dahil sila raw ay “mukhang dugyot at mabaho.” “Nabasa ko rin iyon tungkol sa sinabi ni Ivana Alawi na ayaw niya kila Derek Ramsay at Gerald Anderson dahil mukhang dugyot at mabaho, Salve. Bongga si Ivana ha, mga matinee idols na hinahangaan at marami ang nagmamahal, para sa kanya dugyot at wah appeal,” sabi ni manay Lolit. Dagdag pa ni manay, maaaring hindi alam ng manager ni Ivana na si Perry Lansingan ang mga sinabi ni nito. “Siguro hindi alam ni Perry Lansingan na manager ni Ivana Alawi ang sinabi nito dahil for sure hindi niya papayagan maging ganito ka harsh ang alaga,” sabi ni manay Lolit. Hinamon rin ng kolomnista si Ivana na ibulgar sa publiko ang kanyang boyfriend."
0,"Marami ang humanga at natuwa sa kabayanihan ng dalawang binata matapos nilang ipamalas ang kanilang katapangan upang sagipin ang isang matanda sa ilog malapit sa kanilang paaralan. Sa Facebook post ng School Principal na si Justino Cabarles, hindi raw umano nagdalawang isip ang dalawang senior highschool students na sina Edward Laurenciano Ortil at Joshua Amaro na sumaklolo sa matanda matapos nilang malaman na nangangailangan ito ng tulong. Agad umanong tinalon ng dalawang binata ang ilog na may halos 10 feet na lalim habang suot ang kanilang school uniform upang mailigtas ang matanda. Nakilala ang matanda bilang si Prospero ‘Pay Erong’ Sueno, 74 taong gulang at isang retiradong barbero mula sa Caramoan, Camarines Sur. Kuwento nito, tinangka niyang pansamantalang lisanin ang kaniyang bukid sa pangamba na baka bumaha dahil sa sunod-sunod na pag-ulan sa kanilang lugar. Habang tinatawid umano niya ang ilog ay hindi niya namalayan na nasa malalim na parte na pala siya nito."
0,"Ayon kay Jom, tatlong taon na ang relasyon nila ng kanyang girlfriend na si Camie Alcaraz ngunit ipinagpalit lamang siya nito sa ibang lalaki na tatlong buwan lamang niya nakilala. ""Salamat sa tatlong taon. Nging masaya ko. Pero sa dulo non naging malungkot ang pangyayare. Godbless na lang sayo."" Kwento ni Jom, nagkaroon kasi ng oportunidad si Camie para makapag-trabaho sa ibang bansa (Macua) upang makatulong sa kanyang pamilya at sinuportahan ni Jom ang naging desisyon girlfriend. Matapos ang ilang buwan na magkalayo sila, bigla na lamang nanlamig si Camie hanggang sa nauwi sa hiwalayan ang kanilang relasyon. Masama ang loob ni Jom dahil napagalaman niyang buntis pala si Camie dalawang buwan bago sila maghiwalay kung kaya naman sobrang nasaktan si Jom sa nangyari. Hindi pa natapos ang kalbaryo ni Jom dahil nabalitaan pa nito na ikakasal na pala si Camie sa mayamang lalaki na nakabuntis sakanya. ""Laking gulat ko na lang sa mga balibalita na ikakasal ka na. Sobrang bilis lang. Yung feeling na parang naset up ako ng tatlong taon. Ganon naramdaman ko. Sobrang sakit."""
0,"Nilinaw ng Philippine Charity Sweepstakes Office (PCSO) na walang nanalo sa lotto draw nitong Miyerkules ng gabi. Ikinatwiran ng PCSO, walang nakahula sa 6-digit winning combination na 44-36-50-42-21-11 na may nakalaang jackpot na ₱56,905,207.20. Hindi rin tinamaan ang ₱42,156,497.00 jackpot matapos mabigong mahulaan ng mga mananaya ang winning combination na 39-37-29-30-01-07 sa draw ng 6/45 Mega Lotto. Tiniyak ng PCSO na tataas pa ang tatamaan sa susunod na bola ng naturang lotto games."
0,"Nanawagan ang isang Obispo ng Simbahang Katolika na ipanalangin ang mga biktima ng gumuhong bahagi ng simbahan sa San Jose Del Monte City, Bulacan nitong Miyerkules, Pebrero 14. Sinabi rin ni Malolos Bishop Dennis Villarojo na nakikipagtulungan na ngayon ang kanilang diocese at St. Peter Apostle Parish Church sa Tungkong Mangga village upang matulungan ang mga biktima. “We pray for the eternal repose of the faithful departed and we offer our sincere condolences and assurance of assistance to the family,” ani Villarojo. “Meanwhile, the parish priest is doing whatever is good and coordinating with the authorities to assist the persons who have been affected by this incident,” aniya. Sa ulat ng City Disaster Risk Reduction and Management Office, isang 80-taong gulang na miyembro ng choir ang namatay habang 50 ang nasugatan sa insidenteng naganap dakong alas-7:00 ng umaga kasabay nang pagdaraos ng Ash Wednesday Mass, na hudyat nang pagsisimula ng 40-araw ng Kuwaresma. Lumilitaw sa imbestigasyon na gumuho ang isang bahagi ng ikalawang palapag ng simbahan, na gawa sa kahoy. Kaugnay nito, inatasan na rin ni Villarojo ang lahat ng parish priest na i-check ang mga istruktura ng kanilang parokya dahil sa dami ng mga taong nagsisimba tuwing Semana Santa. "
0,"Makalipas lamang ng limang araw, may nanalo ulit sa Lotto 6/42 at ito ay taga-Quezon City! Ayon sa Philippine Charity Sweepstakes Office (PCSO), nahulaan ng lucky winner ang winning combination na 19-31-11-23-13-17 na may jackpot prize na ₱7,083,788.60. Anila pa, nabili ang winning ticket sa Quirino Highway, Novaliches sa Quezon City. Matatandaang noong Pebrero 8 lamang ay naghati ang dalawang lucky winner sa ₱5,940,000 jackpot prize ng naturang lotto game. "
0,"Hinikayat ni Tagbilaran Bishop Alberto Uy ang mananampalatayang Katoliko na makiisa sa pagsisimula ng 40 araw na paghahanda sa Paschal Triduum ng simbahan, o pagsisimula ng Kuwaresma. Ito ang mensahe ng Obispo para sa Miércoles de Ceniza o Ash Wednesday na kasabay nang pagdiriwang ng Valentine’s Day o Araw ng mga Puso. Ayon kay Uy, magandang pagkakataon ang dalawang pagdiriwang sapagkat sasariwain ang diwa ng pag-ibig sa kapwa at sa Panginoon. Ipinagdarasal din ng Obispo na gunitain ito ng mga mananampalataya na puno ng kabanalan sa halip na marangyang gawain dahil hudyat ito ng pagsisimula ng kuwaresma. “This year’s Valentine’s Day coincides with Ash Wednesday. We highly encourage our Catholic brothers and sisters to honor the sanctity of this day by attending mass, offering sacrifices (fast and abstain), and by not engaging in noisy and festive activities,” bahagi ng pahayag ni Bishop Uy. Una nang binigyang-diin ng Pope Francis  na ang kuwaresma ay panahon ng paglalakbay tungo sa pagpapanibago at pagbabalik loob sa Panginoon, pagpapasigla sa pananampalataya, pagbibigay pag-asa at patuloy na pagpamalas ng pag-ibig sa kapwa. Paalala pa ng santo papa na ang karanasan ni Hesus na nagpakasakit at namatay sa krus upang tubusin ang sangkatauhan ay isang tanda ng dakilang pag-ibig na nararapat palaganapin sa pamayanan. "
0,"Walang nanalo sa 6/55 Grand Lotto draw nitong Lunes ng gabi, ayon sa Philippine Charity Sweepstakes Office (PCSO). Binanggit ng PCSO, hindi naiuwi ang jackpot na ₱52,353,967.80 matapos mabigong mahulaan ang 6-digit winning combination na 29-04-54-38-12-39. Madadagdagan pa ang premyo nito sa susunod na draw, ayon sa ahensya. Nitong Enero 17, 2024, tinamaan ng isang mananaya ang pinakamalaking jackpot na ₱698.8 milyon sa draw ng 6/55 Grand Lotto. "
0,"Kwento ni Jenalyn, matagal na siyang nakararanas ng pagka-delayed sa kanyang menstruation ngunit hindi niya ito pinapansin dahil ang akala niya ay ayos lamang ito at wala naman panget na dulot sa kanyang kalusugan. Isang araw ay mayroon umano siyang naramdaman na kirot sa kanyang tagiliran hanggang sa hindi na niya ito makayanan ang s4kit dahilan ng pagsugod sa kanya sa ospital. Ayon sa pagsusuri ng doctor na tumingin kay Jenalyn, nadiskubre na mayroon tumubong mga bukol sa kanyang ovaries na kung hindi ito magagamot ay may posibilidad ng hindi na siya mabubuntis at magkakaroon ng anak kaylanman."
0,"Ang kasal ay isa sa pinaka itinuturing na sagrado sa pagitan ng magka-relasyon na babae at lalaki, kung kaya naman kailangan itong pag-isipan ng ilang beses bago magdesisyong tuluyang magpakasal sa kapareha. Tunghayan ang kakaibang kwento ng isang dalawang magkasintahan kung saan ay nadiskubre ng lalaki ang matagal ng pinaka-lilihim ng babaeng kanyang pakakasalan. Ang lalaki ay kinilalang si Yusuf na mayroong ka long-distance relationship na tumagal hanggang dalawang taon na kailanman hindi pa sila nagkikita sa personal at tanging sa internet lamang sila naguusap at nagkaka-kwentuhan. Tanging tawagan sa telepono lamang ang naging daan ng kanilang komunikasyon sa loob ng dalawang taon dahil ayaw umano ng babaeng makipag-video call at marami itong sinasabing dahilan. Sa tagal ng panahon ng kanilang relasyon ay tila lumalim na ang kanilang pag-iibigan kung kaya naman nagdesisyon ang dalawang magpakasal na. Ngunit sa hindi inaasahang pagkakataon ay sa araw mismo ng kanilang kasal ay biglang umatras si Yusuf dahil nabuking nito ang pinaka-lilihim ng babaeng kanyang papakasalan. Nagulat si Yusuf na ang babaeng kasama nito sa altar ay ibang-iba ang itsura sa nakilala niya sa internet. Dahil dito ay nahimasmasan at tila nagising sa katotohanan si Yusuf sa ginawang panglilinlang sa kanya ng babae kung kaya naman hindi na siya nagdalawang-isip na itigil ang kasal. Magkahalong galit at inis ang naramdaman ni Yusuf matapos malaman na ang babaeng kanyang inibig sa online ay iba ang mukha sa personal na tila niloko lamang siya nito. Nalaman ni Yusuf na kasing edad na ng kanyang lola ang babaeng muntik na nitong pakasalan na ibang-iba ang mukha sa babaeng bumihag sa kanyang puso sa internet. Napaniwala umano siya ng matandang babae na siya ay bata pa dahil gumamit ito ng litrato ng napaka-gandang dalagitang babae na kinuha lamang nito sa Facebook. Kwento pa ni Yusuf ay mayroon pa umanong pagkakataon na pinapadalhan niya ng pera ang babaeng nakilala nito online kung kaya naman doble-doble ang galit na naramdaman niya. Labis ang pagsisisi ni Yusuf sa nangyari at hanggang ngayon ay tila hindi pa rin siya nakaka-move on sa nangyari sa kanya. Sadyang napaka-layo nga naman ng totoong itsura ng babae sa mukhang kanyang ipinapadala sa kanyang kasintahang lalaki. Kung iisipin ay tila nga naman may mali din sa naging desisyon ng lalaki dahil dapat ay kinilala muna niya ng maigi ang babae bago siya magdesisyon at humantong sa pagpapakasal."
0,"Sa ating makabagong panahon, hindi na lang daw ilang hayop ang may kamandag ngunit pati na din daw ang ilan nating alagang halaman. Ito ang nakalulungkot na kwento ng isang certified plantita since 2019 na si Jelay Lapornina matapos manlabo ang kanyang mata dahil sa dagta ng kanyang halaman. Bago pa man daw mag-umpisa ang pandemya ay nahilig na umano siya sa pag-aalaga ng mga ito. Ngunit nitong nagdaang Hunyo, hindi niya inasahan ang dinulot ng kanyang alagang Dumb Cane. "
0,"Hindi naman umano lingid sa kaalaman ng karamihan na may ilang mga tindahang ibinebenta pa rin ang panindang pagkain kahit na ito ay hindi bagong luto. Madalas itong mangyari sa maliliit na karinderya o karihan, lalo na sa mga nagtitinda ng pritong ulam sa kalye o bangketa. Konting init lang, ayos na! Sa video ni Ica, makikita ang ilang mga uod na nasa loob mismo ng laman ng manok, na hindi basta-basta mapapansin kung hindi pakatititigan at hindi tatanggalin ang balat. Upang hindi masayang ay sinikap ulit nilang prituhin ang manok subalit kahit na ganoon, hindi pa rin namatay ang mga gumagapang na organismo. Babala ni Ica, “Mag-iingat po kayo sa mga manok na prito na binibili n’yo sa tabi-tabi! Kahit na sabihing patay na yung uod sa mantika eh uod pa rin ‘yan jusko nakakasuka yung mga ganitong trabaho iniinit ng ilang araw na po ba ito??” Sa kabila nito, minabuti ni Ica na huwag na lamang banggitin sa post kung saan at kanino niya partikular na nabili ang ulam dahil naaawa siya sa matandang tindero at anak nitong babae. Mas mainam raw na dalhin ang reklamo sa barangay upang sila ang pormal na magsabi sa nagtitinda. “Hindi ko na po sinama sa post kung saan nabili dahil ang tindero po ay matandang lalaki at anak na babae baka po mapagtripan, batuhin, sigawan or ipahiya s’ya doon kaya pupunta na lang po ako ng barangay nila or municipal para sila na lang po ang magpaliwanag kay Tatay!” aniya."
0,"Umiiyak at dama ang takot sa pananalita habang nagbi-bidyo ang panganay na anak na halos kapapanganak pa lang daw. Para hindi matamaan ng bato ay nagtago raw ito sa isang 'durabox'. Tinaga pa raw umano ang kabaong ng nakaburol at nagbanta ang hindi napangalanang ang nanggulo at nanghimasok raw sa kanilang tahanan kung saan naka burol ang labi ng namayapang kaanak. ""Sana po matulungan niyo kami tignan niyo po yung ginawa sa lamay ng lola ko."" ""Initak nila yung kabaong ng lola ko!"""
0,"Ayon nga sa isang kasabihan, “Real men keep their promises. There are no ifs, and no buts”. Pinatunayan ito ng isang mister sa napaka kwelang pamamaraan. Walang iwanan — ito ang pangako ni Raymond Fortunato sa kanyang misis na si Joanne. At upang mapatunayan at tuparin ang pangako ni Raymond na isasama nya ang kanyang misis kahit saan man siya magpunta, ay nakaisip ito ng kakaibang pakulo. Habang nasa bakasyon sya at binitbit niya ang isang unan na may wacky face ng kanyang asawa. "
0,"Marami ang naantig ang puso sa larawan ng isang batang babae na si Rachel kung saan ay makikitang kumakain ito ng purong kanin at walang ulam habang nakaupo sa loob ng kanilang paaralan. Ayon sa post ng isang Facebook fan page na D30 Viral Video, ang batang babae ay madalas kanin lamang ang baon at walang inuulam na kahit na ano at madalas din umano itong walang pera kapag oras na ng kanilang recess. Ganun pa man, kahit na kanin lang at walang baon na pera ang batang ito ay tila lalo pa siyang hinangaan dahil masipag pa rin itong pumapasok sa eskuwela na sa katunayan ay wala itong absent sa kanyang pagpasok. ""Nakakaantig puso ang batang ito kumakain kahit walang ulam nagrereces din ng walang pera pero mas nakakabilib wala siyang absent sa kanyang pagpasok sa school kaya sa mga kabataan diyan sanay magbigay aral sa inyo ang larawang ito"" ayon sa post Sana ay magsilbi itong aral para sa ibang estudyante na tamad mag-aral na kahit sapat ang kanilang natatanggap na baon ay tinatamad at hindi pa rin nag-aaral ng mabuti. Ayon din sa isa pang uploader ng larawan si Ryl Rebz, ilang kilometro pa ang nilalakad ni Rachel para makapasok sa paaralan ngunit hindi pa ito nakakapagtala ng kahit na isang absent sa pagpasok. ""Yung hirap na hirap kana sa buhay pero patuloy ka pa ring lumalaban sa hamon ng buhay.. ilang kilometro ang nilalakad para lang makapasok at kahit si isang araw ayaw umabsebt.. Wlang ulam, walang reces walang pansulat pero di mo narinig ni minsan ang reklamo sa mahihirap nilang pamumuhay.. ""Sa mga kabataan jan sana ay inyong tularan at maging inspirasyon sa inyo ito.. "
0,"""Mag-toothbrush po kayo sabi ng TRENDING na kainan."" Isa sa mga paraan ng mga negosyante ngayon para makilala ang kanilang negosyo ay ang pagpo-promote sa social media dahil ito ay isang mabisang stratehiya upang maabot ang kanilang target customers at makilala ang kanilang produkto kahit saan mang dako. Kaya naman trending online ang post ng isang concerned netizen matapos niyang ibahagi ang kanyang experience sa isa umanong seafood restaurant na nadiskubre nila matapos maging 'hype' o sumikat sa internet. Ayon sa kanya, hilig talaga niya dumayo sa mga kainan ngunit kakaiba ang kanyang naging karanasan sa restaurant na ito na nagdulot umano sa kanya ng 'sakit ng ulo'. ""OMG ayoko na magtalk.... Magtoothbrush daw kami. Ang ayos ayos ng feedback ko. Nagbayad ako ng libo hindi ko kailangan ng refund hindi ako vlogger mahilig ako dumayo ng kainan,"" pahayag niya. Sa kanyang trending post, ibinahagi niya ang kanilang naging paguusap, matapos niyang magbigay ng kanyang feedback sa Facebook page ng restaurant. Dinumog naman ito ng ilang reaksyon na hindi pabor sa paghandle ng customer feedback ng nasabing restaurant. ""Unprofessional, if may feedback si customer. Good or bad need mo tanggapin. Dahil hndi nman lahat ng tao makakaappreciate ng product nyo and magkaka iba rin ng panlasa ang bawat tao. Kaloka,"" ayon sa commenter. Ayon naman sa isang restaurant owner, ""We also serve seafoods. Just 2 days before this post, a customer gives a feedback na ""matabang ang sauce"". What we did is call all kitchen staff. Tikman nyo nga kung matabang talaga. Which everyone says hnd naman daw. Pero we all apologize to the customer. Kasi suggestion nya un. So be it. Di naman kailangan makipag talo sa customer lalo na kung maayos naman nakikipag usap. Buti nga di pa sinabi na ""di makain pagkain nyo"" which i also experience from a very rude customer naman. Hahahahaha pero diba, take it nalang. And improve each day!"" Payo naman ng isang netizen: ""E di dapat pala may dagdag caption yung restau nila *Matabang pag walang toothbrush*.""  "
0,"Palagi natin naririnig na ang edukasyon ay ang tanging kayamanan na hindi matutumbasan ng kahit na anong bagay sa mundo at walang sinuman ang makakakuha nito mula sa atin. Naniniwala din ang karamihan na ang edukasyon ay isang susi para makaahon mula sa kahirapan ng buhay. Kamakailan lamang ay usap-usapan sa mundo ng social media ang isang estudyanteng lalaki na may kakaibang kondisyon na putol ang mga kamay at mga paa nito. ""Putol"" kung tawagin si Aldrin Pawa, 24, nagmula sa Palawan. Ayon sa kanyang kwento, simula ng ipanganak siya ay ganito na ang kanyang kondisyon kung kaya naman tila sanay na siya sa kanyang kalagayan. Ngunit kahit na may kulang sa kanyang katawan ay nagpursigi ito na makatapos sa kanyang pagaaral at nakakabilib ang kanyang ipinamalas na determinasyon dahil nagtapos si Aldrin bilang honor student sa senior high school sa Palawan National High School. “Hindi sukat sa PHYSICAL o APPEARANCE ng tao kung makakapag tapos ka o hindi ang mahalaga ginawa mo ang best mo para sa mga taong naniniwala sa kakayahang meron ka.” ayon kay Aldrin. “Umulan man o mainit...minsan sa sobrang init nagkakaroon ako ng nana sa tuhod kakalakad. “Lahat yan tiniis ko, pinagtiyagaan ko para mapatunayan ko sa sarili ko na itong ‘PUTOL’ na tinatawag nila ay makakapagtapos ng pag-aaral."" “Sa bawat pamba-bash sa akin ng tao, nasasaktan ako, parang naapektuhan ang confidence ko. “Nada-down ako sa sarili ko, pero hindi dahilan iyon para ma-down ako or sumuko ako.” “Gusto ko lang naman po na maipakita sa buong mundo na kahit ganito ako—wala akong kamay, wala akong paa—pinapakita ko lang ang talento na meron ako “Gusto ko pong magbigay inspirasyon sa mga taong katulad kong may kapansan na kung ano man ang kapansanan nila, maging motivation ito sa kanila.” banggit ni Aldrin. "
0,"Tila naging malaking isyu ang sagutan ng vlogger na si Jose Hallorina at ng isang sikat na Youtuber na si Donnalyn Bartolome matapos mag-trending ang in-upload ni Hallorina sa Youtube na may pamagat na ""Lola ng Sikat na Youtuber Namamalimos."" Sa video kasing mapapanuod sa Youtube, ininterview ni Hallorina ang isang lola na naka-wheelchair sa gilid ng kalsada habang namamalimos ito. Sa kanyang pagtatanong, nalaman ni Hallorina na si lola Josie pala ay mayroong sikat na apo na Youtuber, ngunit hindi naman niya binanggit sa kanyang video blog ang pangalan ng nasabing apo ni lola Josie. Dahil dito ay nanawagan si Hallorina na sana mapanuod raw ito ng apo ni lola Josie at ibang kamag-anak para matulungan ang kalagayan ni lola. Matapos magtrending ang video ni lola Josie, agad namang nagbigay ng opinyon si Bartolome sa kanyang Youtube account at ipinaliwanag ang kanyang saloobin tungkol isyung ito. Basahin sa ibaba ang nakasulat sa description box ng video ni Bartolome kung saan ay mensahe niya ito kay Hallorina. ""Wala siyang binanggit na name? At gusto lang niya tumulong? Minessage siya ng family at relatives ko privately at pati sa comment section bago pa siya magka Part 2. Ininform siya ng totoong nangyayari pero DINEDELETE NIYA. Alam niya na ang mali pero pinagpatuloy pa. Hindi ako magpopost kung hindi niya kami pailalim sinira dahil kumalat na sa lahat ng relatives, kaibigan ng relatives at strangers, palaki na ng palaki ang lies. Naayos sana privately, sayang, naghintay ako. Naghintay ako ng 4 days. 4 DAYS dahil binigyan ko siya ng chance dahil baka totoo naman na gusto lang niya tumulong. Kung sa ganun magpapasalamat pa ako. Pero delete ng informative correcting comments? Mali ang Lola pero mas mali ang pagtago ng truth, unwilling magcomply sa appeal ng mga kamaganak para lang kumita sa napakadaming ads sa Youtube. Responsibilidad na niya ‘to kasi siya ang naglabas. Maybe nangyari 'to for a reason that's true and that's to give awareness that not everything is what it seems at para malaman ng lahat that VLOGGING IS A BIG RESPONSIBILITY, napakadaming YouTubers ang nadiin sa kagagawan ng  kapwa YouTuber na'to. Viewers, judge responsibly too. Thank you for taking your time reading and comprehending and for watching too.""  ayon kay Bartolome Sa umpisa ng video ay sinabi ni Bartolome na gusto man nitong intindihin kung ano ang pakay ni Hallorina sa pag-upload ng video ay hindi daw talaga niya maintindihan kung ano ba ang intensyon nito. Ayon kay Bartolome, ang apo na tinutukoy ni lola Josie sa video na in-upload ni Hallorina ay walang iba kundi siya. Paglilinaw ni Bartolome, si lola Josie ay kapatid ng kanyang lola na nanay ng kanyang mommy. Nilinaw din ni Bartolome na matagal na niyang ipinapahanap sa kanyang mga kamag-anak si lola Josie at nag-aanatay lamang ito ng update dahil nag-aalala din naman daw ito sa matanda. Sa kalagitnaan ng video, pinahintulutan ni Bartolome ang kanyang mommy na ikwento ang lahat kung bakit napunta si lola Josie sa ganoong kalagayan. Ayon sa mommy ni Donnalyn, napunta daw sa ganoong kalagayan ang kanyang tiyahin ay dahil pinili naman daw niya ito. Kwento pa ng mommy ni Donnalyn, ilang beses na nitong tinulugnan ang kanyang tiyahin, binigyan umano nito ng puhunan para sa negosyo at binigyan din ng pambayad sa apartment para may matuluyan ito dahil wala nga itong sariling bahay. Hindi nagtagal umano ay nalaman nila na humihingi pa ng pera si lola Josie sa iba nilang kamag-anak. Dati din daw na nakatira si lola Josie sa kanila ngunit sumama daw ang loob nito at umalis ng mapagbawalan na huwag na mag-uwi ng mga kalakal dahil natatambak lamang ito sakanila. Nagbigay din ng mensahe ang nanay ni Donnalyn kay Jose na sana bago siya nag-interview ay inalam muna nito ang totoong pagkatao nito bago siya tumulong. Lumipas ang ilang araw ay dumipensa si Hallorina at lola Josie sa mga naging paratang at pang-iinsulto sakanila ng kampo ni Bartolome. Ayon kay Hallorina, maaayos naman sana ang problemang ito kung hindi nagsinungaling ang kampo ni Bartolome. Paglilinaw din ni Hallorina na sana hindi na humantong sa ganitong sitwasyon kung noon pa ay inayos na nila ang kanilang naging isyu kay lola Josie. ""Sa totoo lang po hindi namin gusto ni nanay itong nangyayari. na tila ba naglalabasan ang dumi sa social media in public. Sana kung hindi nagsinungaling yung kabilang kampo. wala kaming choice but to defend ourselves."" ayon kay Hallorina Pinasinungalingan naman ni Hallorina ang sinabi ni Bartolome tinangka nilang i-message si Hallorina para sabihin ang totoong nangyari ngunit hindi daw ito nagrereply at nagdedelete din ito ng mga comment. "
0,"Dekada 90’s ang panahon kung saan maraming nagpakilig at nagpahangang aktor sa mga kababaihan noon. Ito ang taon kung saan maraming naglabasan na artista na siyang iniidolo ng ating mga tita at mga magulang ngayon. Marami sa kanila ang hanggang sa ngayon ay nasa mundo pa rin ng showbiz. Ngunit mayroon din namang mas piniling lumayo sa harap ng camera. Gayunpaman, nananatili pa rin ang ating paghanga sa kanila at umaasang muli nating masisilayan ang kanilang galing sa pag arte at mapanood sa telebisyon. Isa sa mga talagang nagpakilig sa mga kababaihan noon ay ang dancer at aktor na si Dino Guevarra. Tahimik at napabalitang maganda ang takbo ng buhay ni Dino ngayon matapos lisanin ang showbiz. Si Dino ay sumikat noong 90s at napabilang sa iba’t ibang sikat na programa katulad ng TGIS kung saan kasama niya ang mga bigating artista katulad nina Angelu De Leon, Michael Flores, Bobby Andrews, Dingdong Dantes, Sunshine Dizon, Polo Ravales, Anne Curtis, Diether Ocampo at marami pang iba. Ang dating ka-loveteam noon ni Dino ay si Kim Delos Santos. Marami ang talagang kinilig sa tambalan nina Dino at Kim noon na nauwi pa sa kasalan. Ngunit katulad ng ibang mga artista, hindi nagtagal ang kanilang pagsasama at naghiwalay noong 2003. "
0,"Sa panahon ngayon ay tila nga naman hindi na mapigilan ang pagsikat at pagbulusok pataas ng mga online shopping katulad na lamang ng Lazada, Shopee, Alibaba, Zalora at marami pang iba. Dahil bukod sa mura ang presyo at hindi aksayado sa oras ay mas minabuti ng karamihan na mamili na lamang sa online shopping. Halos lahat na kasi ng pangangailangan ng tao ay maaari ng mabili sa online katulad ng mga pagkain, damit, sapatos, gadgets, kasangkapan sa bahay at marami pang iba. Dahil dito ay patuloy ang pagtangkilik ng mga tao sa mga online shopping application na nabanggit. Ganun pa man, viral naman sa social media ang post ng isang netizen kung saan ay nagulat siya sa pagkakabalot ng kanyang order sa online. Kinaaliwan ng maraming netizen ang pagkakabalot ng kanyang oder dahil sa nakakatawa nitong korte at hugis. Ang naturang post ay kinaaliwan ng mga netizen at kaagad itong kumalat sa social media. Sa unang tingin ay tila nga naman isang pala-isipan ang laman ng kanyang order dahil sa pagkakabalot nito na hugis ari ng isang lalaki. Sa kanyang post ay sinabi niya na ang kanyang inorder ay isa palang seedlings ng dwarf coconut. "
0,"Mag-ingat. Bantayan! Ang taong may masamang balak at maruming gawain ay walang mga sinasanto, mapa-bata man o may edad ang biktima. Sila, na kahit pa lubos mo ng kilala, malapit na kaibigan, kahit pa kamag-anak, o maging kahit na sino pa, huwag pakampante sa lahat ng pagkakataon dahil minsan ang buong pagtitiwala lang ay hindi ligtas. Isang nakakapanlumong panawagan ngayon ang ibinahagi ng isang Ina tungkol sa mabigat na sinapit ng kanyang anak na babae sa kamay ng taong pinagkakatiwalaan at hindi niya kailanman inaasahang gagawa ng masama. Ibinahagi ni Hazel Caballero, ina ng 6-na taong gulang na babaeng anak at kasalukuyang nag-aaral bilang grade-1, ang bangungot na pinagdadaanan nila bilang mga magulang sa sinapit ng bata. Aniya, dahil sa dalawa sila ng kanyang asawa na nagtatrabaho sa sa buong araw, ipinagkatiwala niya na ang paghatid sundo ng kanyang anak sa pagpasok nito sa klase sa isang kakilalang driver, naging kampante sila sa kaligtasan ng anak. Lingid sa kanilang kaalaman bilang mga magulang, na sa araw-araw na maagang pagsundo ng driver sa kanilang anak papasok ng paaralan, ay araw-araw din itong dumadating klase na late, matamlay at palaging umiiyak. Laging pagtataka umano ng teacher ng bata sa posibleng dahilan ng pagkalate at pag-iiyak nito sa tuwing pumapasok, ngunit sa mga pagkakataong tinatanong niya ito, wala rin lamang itong imik at sagot. Kaya naglakas loob umano itong amuhin at kausapin ulit ang bata sa maaaring pinagdadaanan nito at dito na niya nalaman ang lahat. “The driver  has been r***** your daughter every morning for some time now.” paglalahad ng guro “Every day after picking her and before coming here, he would take Angel to his house, r*** her and threaten to k*ll her if she ever tried to tell anyone. Then he’d bring her to school.” dagdag niya. Ito na marahil ang pinakamasakit na marining at mabalitaan ng isang magulang tungkol sa sinapit ng kanilang anak. Gumuho ang mundo nila sa mapait at matagal ng pauli-ulit na pinagdadaanan ng kanilang anak. Napatunayan rin sa kasong isinampa nila laban sa driver ng bata ang pagkakasala nito sa batas kaya sa kulungan ang bagsak nito. Sa pangyayari, isa lamang ang payo ng ina para sa lahat ng mga magulang na huwag magtiwala sa kahit kanino. Ugaliin rin ang pagbigay ng sapat na panahon para sa mga anak, katulad ng personal na paghatid sundo sa school, bantayan at alamin ang mga ginagawa nito, kamustahin ang araw-araw nilang pagpasok sa klase nang sa ganon kampante silang ibahagi ang lahat ng kanilang nararanasan maganda man o may kahina-hinala. Marami ang mga nabahala at nag-aalala na mga magulang para sa kapakanan ng kanila ring mga anak, na tulad nito hindi imposible na mangyari na kahit kanino, kaya ang kailangan ay ang mag-ingat at bantayan sila. "
0,"Walang sukatan magmahal ang isang ama para sa kanyang pamilya. Ibubuhos nito lahat ng pagmahahal lalong-lalo na sa mga anak. Kilalang silang hindi titigil sa pagtataguyod at pagbigay suporta para sa kapakanan ng pag-abot ng mga pangarap ng mga anak, dahil para sa mga haligi ng tahanan, ang tagumpay ng mga anak ay malalaking tagumpay nadin nila. Katulad nalang ng nag trending na video tungkol sa kung gaano ipinapakita at ipinapadama ng isang ama ang kanyang walang hanggang suporta sa anak, ang tagpong bumihag sa damdamin ng mga netizens. Ayon sa dalagita na siyang nag-upload ng video sa kanyang TikTok account, madaling araw ang pasok niya sa trabaho, ang oras kung saan kasarapan ng tulog, ngunit nauuna pang gumigising ang ama niya upang ipaghanda lang siya ng kanyang agahang pagkain. ""My shift always starts at 3AM and daddy wakes up early to prepare my breakfast,"" Makikita sa ibinahaging video, ang kanyang ama bitbit ang kape at tinapay na kakainin niya bago pa man magsimula sa trabaho, at ipinagpapasalamat ang pag-aalaga ng ama. ""So girls,m dont settle for less when your dad treats you like a princess,"" payo ng dalaga sa kapwa niya mga kababaehan. Marami ang mga nakakarelate sa pagmamahal na natanggap ng uploader mula sa kanyang ama, na tunay at habang buhay din nilang pinapasalamatan dahil sa walang patid na sakripisyo at pagmamahal ng kanilang mga ama. ""My ideal guy is my dad 🥺 I wish god will one day give me a man, who is as patient, humble, funny and kind like my dad. 🥰❤️saad ni Dianne Margaret Del Espiritu ""My shift starts at 3am too but my Daddy wakes me up at 1:30am so I can still do my routine 😂😂😂 he plugs my computer, cook breakfast & prepare warm water for my bath...so why would I settle for someone less than that when my Daddy treats me like a princess since I was a kid 🥰🥰🥰"" pagbabahagi ni AJ Lopez Say naman ni Camille Mohammed, namimiss niya na sobra ang kanyang daddy na mula pagkabata at hanggang sa nagtatrabaho na siya ay inahatid at hinihintay ng kanyang ama na ngayo'y hindi na nila kapiling. ""This post made me cry and I miss my dad. He used to make me breakfast, take me to school/ work, he never sleeps while waiting for me when I have a late shift at work. I’m a woman I am today because of him. I am sure he is sitting pretty in heaven because he has been a great dad. I am always going to be daddy’s princess. 💕"" May mga nagbahagi rin ng kanilang kwento, na lumaki silang hindi nararanasan kung ano ang feeling ng may nagmamahal na isang ama. ""I grow up without knowing how does it feel having a father who care and love you no matter what. But still I won't settle for less,"" ani Camille Hino-o  "
0,"Ang pagpapakasal minsan ay napakagastos na selebrasyon. Ang ilan ay gumagastos pa ng libo-libo o milyon kapag gusto nila itong gawing engrande. Sa panahon ngayon, kahit ang simpleng kasalan ay magastos na rin. Katulad na lamang ng isang babaeng naglabas ng sama ng loob sa simbahan kung saan ikinasal ang kanyang kapatid na lalaki. Sa Facebook post ng netizen na si Estela Puso, ikinasal ang kanyang kapatid sa simbahan ng Bagong Silang, Caloocan City. Kwento ni Estela, dalawang libo raw ang bayad sa simbahan ngunit pwede silang magdagdag ng limang libo upang may kasama na itong dekorasyon. Ngunit sa araw ng kasal ay nagulat ang pamilya ni Estela dahil sa ginawang dekorasyon ng simbahan. Aniya, ang carpet raw pinagtagpi-tagping tela lamang. Ang mga bulaklak umanong ginamit ay parang “pinulot lang sa divisoria yung mga scrap lang.” Ang mas nakakapanlumo sa lahat ay ang ginamit na dekorasyon sa entrance arc. Imbes na mga ballons ay plastic labo ang ipinalit. Talaga namang nainis si Estela sa ginawa ng simbahan. Samantala, kahit na marami ang nadismaya sa naging dekorasyon ng simbahan, marami pa rin ang bumatikos kay Estela dahil sa pagrereklamo nito. Anila, magastos raw talaga ang pagpapakasal at kung tutuusin ay mura pa ang limang libo para sa dekorasyon."
0,"Wala ng mas at pinakamasaya sa lahat sa tuwing inihahandog ng mga anak ang bunga ng kanilang pagsusumikap sa pag-aaral sa kanilang mga magulang. Bumuhos ang emosyon ng lahat ng mga nakakanuod sa ibinahaging video na nag viral sa lahat ng social media platforms tungkol sa isang anak na inihandog ang kanyang tagumpay sa pagtatapos sa kanyang pinakamamahal na ina. Inupload ni Ramon Christian Sistoso ang muling pagtatagpo nila ng kanyang ina, bitbit ang mga medalya at ang kanyang graduation photo patunay na pagpapakita niya ng pasasalamat, pagmamahal at pagpapahalaga sa inang may pinagdadaanang sakit sa pag-iisip. Nagtapos si Ramon sa kursong Bachelor of Science in Criminology sa Sibugay Technical Institute Inc., na ilang taon niyang pinagsisikapang maabot alang-alang sa kanyang Mama na si Isabel. ""I salute to the people who give me an inspiration and gratification. This is the happiest thing that happened in my life despite of hardship and sacrifices that i encountered. I would like to express my gratitude to my family for making me inspired to pursue my goal in life,"" aniya. Makikita sa video ang labis na saya sa mukha ng isang anak na makitang muli ang ina, suot-suot ang kanyang uniporme ng pagpupulis at nasasabik na ihandog ang kanyang pinaghirapang diploma. Makikita rin kung paano tila nagtatago at parang nahihiya ang Mama niya sa likod ng isang malaking puno. Nang isinabit na ni Ramon ang kanyang medalya at ipinakita ang kanyang graduation photo sa ina, may pagtataka man sa nangyayari ngunit isang matamis na ngiti ang binitawan nito, marahil ramdam niya ang tagumpay ng anak. ""Noong panahon na yun ay nag decision ako na i surprised ko ang mother ko kasi minsan lang kami nag kikita at hindi nya alam na ga gradute na ako kaya sinuotan ko sya ng medal at dinala ko na rin yung frame ko  para maniwala sya, kaya ayun sobrang natuwa sya sa nakita niya,"" Aminadong nahihirapan siya dahil kailangan niyang iwanan ang ina para sa pag-aaral. At para matustusan ang iba pang mga gastusin  at pangkain niya ay pumasok siya bilang waiter at umeekstra din sa isang gas station bilang gasoline boy. Ang pinagdadaanan ng ina ang isa sa mga ginawa niyang motibasyon sa pag-abot ng pangarap dahil lahat ng pagsisikap at ginagawa niyang paglaban sa mga hamon ay nilalaan at iniaalalay niya sa ina at hindi siya mapapagod mahalin at alagaan ito kung paano siya inaalagaan nito noon. ""Ipinagdarasal ko palagi ang kagalingan niya. Hiniling ko na sana maka-akyat ang nanay ko sa stage kasi lahat naman ng pagsisikap ko sa pag-aaral ay para sa kanya, sa pamilya ko at sa lahat ng sumusuporta sa akin,"" ""Kung ano yung binigay sa akin na pagmamahal bilang anak, yun din ang pagmamahal na ibalik ko sa kanya."" Kahit pa wala sa katinuan at saktong pag-iisip ang Ina, hindi niya ito kailanman man ikinakahiya, bagkus iya pinupuno niya ito ng pagmamahal at atensyon na kailangan nito. ""Di ko ikinakahiya kung anong sitwasyon niya ngayon. Wala tayo dito sa mundo kung wala yung mga Ina natin,""  Aniya nag-ugat ang pinagdaraanang sitwasyon ng ina nang malaman nitong may iba na palang asawa at mga anak ang tatay ni Ramon noong siya'y walong taong gulang pa lamang. Hindi umano nakakakayanan ni Aling Isabel ang sobrang lungkot at sakit sa pag-iwan noon ng ama niya. Ikinunsulta narin umano nila ito sa Doktor ngunit dahil sa kawalan ng pinansyal na pangangailangan ay hindi na naipagpapatuloy pa ang kailangang gamutan ng ina. Marami ang nahabag sa sitwasyon ng nanay Ramon at kagaya niya nagpakita ang lahat ng suporta at pagmamahal na sana ay gumaling na ito sa sakit. Pinupuri rin si Ramon ng mga netizens na humanga dahil sa kanyang patuloy na pag-aalaga at pagpoprotekta sa ina. ""Maraming salamat😊 sa lahat ng tao, na na inspired, alam kong maraming kabataan ang gusto maka pagtapos sa pag aaral kaya pag bitihin niyo mabuti,"""
0,"Ibinahagi ng isang may-ari ng tindahan sa Cabanatuan City, Nueva Ecija ang pag-uusap nila ng isang Badjao na nakatambay sa kaniyang tindahan. Madalas umano niyang nakikita ang naturang Badjao na pagala-gala sa lansangan, sumasampa sa mga pampasaherong sasakyan, at nangangalabit upang mamalimos. Ayon sa ulat, naisipan daw ng may-ari ng tindahan na magpabarya sa Badjao sa halagang 500 piso. Nagulat umano siya nang sumang-ayon ito. “Ate madami ka na ba barya? At buuin ko,” tanong ng may-ari ng tindahan. “Oo, piso at lima,” sagot daw ng Badjao. “Ate, ilang oras ito?” “Alas sais nagsimula (umaga).” Nakabuo umano sila ng barya na may halagang ₱500 mula sa kinita ng pulubi. “Ilang oras lang ‘yun sa bawat customer ko na nilalapitan niya. Meron magbigay, meron din naman hindi. Yung magugulat ka na lang mas malaki pa kinikita niya sa 8 hours na nagtatrabaho,” saad na lamang ng may-ari ng tindahan. Matatandaang sinabi noon sa isang panayam ng sumikat na “Badjao Girl” at dating Pinoy Big Brother housemate na si Rita Gaviola na naging tradisyon na nila ang pagbaba sa kalunsuran at pamamalimos. Sa katunayan, ito ang naging ugat kung bakit siya nakilala matapos makuhanan ng litrato ng isang photographer."
0,"Panahon na ng pagtatapos ng mga estudyante sa kanilang pag-aaral, panahon din ito para mabigyan ng isang malaking pasasalamat ang lahat ng mga magulang. Proud na proud at walang mapagsidlan ng pasasalamat ang isang anak na si Guillerma Idias mula Dalaguete Cebu na matagumpay na nakapagtapos ng Senior High School ng dahil sa pagsisikap at walang tigil na paghahanapbuhay ng kanyang mga magulang. Napuno ng mga papuri at pagbati ang kanyang ipinost na larawan nilang dalawa ng kanyang Tatay na si Florentino Idias, isang construction worker at magsasaka, na kuha mismo sa araw ng kanyang pagtatapos. Bumihag sa atensyon ng mga netizens ang paglalahad ni Guill ng kanyang pasasalamat at pagmamalaki sa kanyang Tatay kahit pa humabol lang umano ito sa kanilang graduation dahil sa kanyang trabaho. Nag-uumapaw sa tuwa si Guill nang makita ang ama sa araw ng kanyang pagtatapos kahit pa halatang pagod ang katawan nito sa pagtatatrabaho at basang-basa sa pawis ang suot niyang damit ay hindi niya ito ikinakahiya kahit pa walang bihis ang tatay niya. Aniya pa nahihiya ang kanyang ama sumama nang inaya niya itong magpicture silang dalawa dahil wala daw siyang maayos na damit at madumi pa. ""Huwag na kasi wala akong bihis. Nakakahiya madumi ako at basang-basa pa ako,"" paliwanag ng kanyang ama Ngunit hindi pumayag si Guill sa rason ng ama at wala siyang pakialam kung ano mang itsura at kadumi ng suot nito at kahit ano pang sabihin ng iba, hindi niya ito kailanman na ikinakahiya bagkus proud na proud pa siya sa kanyang tatay. Hangang-hanga rin lahat ng mga nakakabasa sa magandang pag-uugali at pagiging mabuting anak na ipinapakita ni Guill sa kanyang mga magulang, ang pagpaparamdam ng pagmahahal at pagpapahalaga sa kanilang pagsasakripisyo ang tunay na nakakapawi ng kanilang pagod. "
0,"Ang pagiging ina ang isa sa maituturing na pinakamahirap na tungkulin ng isang babae. Maraming babaeng propesyunal pero iba pa rin ang hirap at sakripisyo ng isang ina. Ang pag-aaruga at kapakanan ng kanilang mga anak ang unang una sa prayoridad nito, pero paano kung kasabay ng mabigat na resposibilidad na ito ay kinakailangan pa nilang mag hanapbuhay? Isang ina mula sa Russia malamang ang makakasagot sa mabigat na katanungang ito. Larawan ng nanay na ito kasi ang kumakalat sa internet na dala-dala ang kanyang mga anak habang nagtatrabaho sa isang courier service company. Ang nasabing dakilang ina, ay si Lada Koroleva. Sa murang edad nito na 19 taong gulang ay mayroon na siyang dalawang anak at nagtatrabaho bilang 'delivery girl'. Dahil sa dami ng naantig sa mga larawan ni Lada ay marami ang nagsiyasat sa kwento sa likod ng mga litrato nito. Sa isang lugar na malayo sa siyudad ng Russia naninirahan si Lada at ang kanyang pamilya. Bagamat mayroon ng asawa't mga anak, ang asawa ni Lada ay lulong pa rin sa paglalaro ng video games sa bahay at tila walang balak sustentuhan ang pamilya nito. 17-anyos pa lang ito nang isilang ang kanyang panganay, ngunit matapos ang ilang buwan ay kinailangan na niyang magtrabaho agad para matustusan ang pangangailangan ng kanyang pamilya. Sa puntong ito nagsimulang pagsabayin ni Lada ang pagiging ina at paghahanap-buhay. Sakay ng stroller ang baby niya habang ito'y nagdedeliver ng mga pagkain sa customer. Hanggang sa maging dalawa na ang anak niya ay ganito pa rin ang sitwasyon nito at sa naturang kumpanya pa rin siya nagtatrabaho. Dito na siya lalong nahirapan, physically at financially. Hindi naman nito magawang kumuha ng kasambahay o magbabantay sa kaniyang mga anak dahil hindi sasapat ang kinikita nito pampa-suweldo. Ang mga larawang agaw atensyon sa social media ang naging daan upang mabigyang atensyon ang pagsisikap ni Lada at kahit papaano'y nabawasan ang kanyang pinansiyal na pasanin dahil sa mga mabubuting loob na tumulong sa kanya. Gayunpaman, batid nito na hindi pang habangbuhay ang kasalukuyang tulong na natatanggap maging ang kanyang pinapasukang trabaho. Hangad nito na makahanap ng mas regular na trabaho sa tamang panahon, kung saan ay mas maayos na niyang maaalagaan ang kanyang mga anak at ng mas komportable sa kanilang tahanan. Masdan ang ilan pang mga larawan na sumasalamin ng pagiging isang dakilang ina."
0,"“Walang tatalo sa pagmamahal ng mga magulang”. Ito ang katagang madalas nating naririnig. At marahil ito rin ang dahilan sa likod ng mga tagumpay ng karamihan sa atin. Tulad na lang ng kwento ng bagong graduate na estudyanteng ito mula sa Iriga City. Kilalanin si Julian Ross Estrella at tunghayan ang kanyang inspiring na storya. Isang proud na anak ng mekaniko at housewife, nagtapos ang binata sa kursong Psychology at pinarangalan bilang magna cum laude. Ito ay kahit hindi ang naturang degree ang kanyang ‘dream course’ dulot ng kakulangan sa pera. “My father is a mechanic. My mother is a housewife. Both of them never got the chance to finish their degree, but at this moment, they made it possible for their 4 children to have that chance.” pagsisimula nya. Lumaki mula sa payak na pamumuhay at may mga magulang na kapwa kapus-palad, maagang namulat sa kahirapan si Julian. Gayunpaman, dahil sila ay salat sa pera at sa mga materyal na bagay, nagbigay daan ito sa nag-aalab na kagustuhan ng binata na makawala sa ganoong estado at maiahon ang pamilya. Sa murang edad, batid ng lalaki na sa pamamagitan ng kanyang edukasyon ay posibleng matupad ang kanyang hangarin na ito. Subalit hindi sa paraang gusto nya. Malaki ang pagmamahal ni Julian sa sining, kaya naman nais nya sanang i-pursue ang Art School noon sa kanyang pagkokolehiyo. Ngunit sa kasamaang palad, hindi tugma sa kanyang pinapangarap at pinaka inaasam-asam na kurso ang kakayahang pinansyal ng kanilang pamilya. “That’s why maybe instead of dreaming myself into Art School, I resorted to Psychology.” aniya. Kinailangan pa umanong ipaliwanag ng maigi sa kanya ng kanyang mga magulang kung bakit ang kurso lang na ‘afford’ nila ang maaari nyang kunin sa pagkokolehiyo. “I remember being sat at a table and having to be explained everything about why I had to choose something we can afford in college.” pag-alala nya. “There's a difference between finishing any degree and finishing a specific kind of degree you want for yourself. The first one was the dream of any realistic parents, and the second one was the dream of any fearless 12-year-old dreamer.” dagdag pa ni Julian. Dahil maaga syang namulat sa kanilang estado ng pamumuhay, naintindihan nya kung bakit sila humantong sa ganoong sitwasyon kung saan kailangan nyang mamili at isantabi ang pangarap para sa mas praktikal na desisyon. Pagpapatuloy nya, “As the youngest, I have always been burned by the fact that my older brothers and my older sister had to adjust their dreams just for their younger siblings to go to school so no one stops and becomes the sacrificial lamb.” “As a child being confronted with this reality, my inner artist was grieving. I was struggling. I love art, it has always been my first love. But I realized some talent is never destined to be a career, and I hit that truth–rock bottom. This situation has forced me to think of it this way–every time my parents overexplain our financial situation, about why my supposed dream of College is expensive, they’re making sure that I’m seeing the reality of our household.” kwento ng bagong graduate na estudyante. Ngunit kahit ganoon, malawak ang naging pang-unawa ng binata sa sitwasyon ng kanilang pamilya, kahit pa ang nakasalalay na ay ang kanyang pinakamamahal na pangarap - bagay na hindi ginawa ng magulang para hadlangan ang gusto ng kanilang pinakamamahal na anak. "
0,"Bahagi na ng kulturang Pilipino ang manood ng telebisyon lalo na pagdating sa mga balita at teleserye. Kung ating babalikan ang dekada 80 o 90, tiyak na ang ilan o karamihan sa atin ay naranasan na ang makinuod ng telebisyon sa kanilang kapitbahay. Hindi kasi lahat ay mayroong telebisyon noon kaya naman tila ang sarap alalahanin ng mga panahong ito kung saan wala pang gadgets o social media. Samantala, nag-viral sa social media ang larawan ng mag-anak na matiyagang nakikinuod ng telebisyon sa kanilang kapitbhay dahil wala umano silang kakayahang bumili ng TV. Masayang nanonood ang mag-anak ng kanilang paboritong palabas nang mapansin umano sila ng may-ari ng bahay. Maya-maya ay unti-unti na raw ibinababa ng may-ari ng bahay ang kurtina ng bintana na tila ayaw silang panoorin ng telebisyon. Sunod na isinara ay ang pintuan at bintana. Walang nagawa ang mag-anak kundi umalis na lamang dahil hindi naman sila maaaring magreklamo o magalit. Maraming netizens ang nakisimpatya sa mag-anak. ""Marami ganyan na kapitbahay sasarahan ka kahit maipit pa kamay mo pag sara nila ng pintuan,” sabi ng isang netizen. ""danas ko to ND nlang mag Sabi Kung ayaw mag panood sasaraduhan pa agad nkakabastos Lalo na my nanonood na matanda.” ""Pero nuon nagka tv naman kami pinapapasok pa ng mama at papa ko ang mga nanunuod sa labas black and white pa tv namin nuon.” “Buti nlng de nmin naranasan yng ganyan kc kming mgkkpatid mga dahon lng at bunga ng tibig ok n kmi,msya n kmi doon samahan p ng paglalaba paliligo s sapa sbay mamamayabas.” "
0,"Sa isang Facebook post ni Brenzon Yanfer Daracan, ibinahagi nito ang nangyare sa kanyang kasintahan habang nasa trabaho ito. Tila labis na dinamdam ng kanyang kasintahan ang sinabi sa kanya ng kanyang katrabaho dahil sa kanyang pisikal na anyo. Pagbabahagi kasi ni Brenzon sa social media, habang sila ay magkausap sa isang video call ay bigla na lamang naiyak ang kanyang kasintahan dahil sinabihan daw umano siya ng kanyang mga kasama sa trabaho na mag diet naman daw dahil ang taba-taba na nito. Tila dinibdib ng babae ang natanggap ng panlalait mula sa kanyang mga katrabaho. Bakas sa babae ang lungkot sa kanyang mukha at tumutulo pa ang luha habang kausap ang kanyang kasintahan na si Brenzon. Dahil dito ay todo pagtatanggol naman si Brenzon sa kanyang kasintahan sa pamamagitan ng pagpost sa kanyang social media account. ""Mag-kausap kami ng jowa ko kagabi and bigla nalang s’yang naiyak kasi may ka workmate daw s’yang nag sabi sakanya na mag diet naman daw siya kasi ang taba-taba na n’ya."" sabi ni Brenzon Ayon kay Brenzon, sana naman ay maging sensitive ang iba sa mga sinasabi dahil hindi nila alam ang mararamdaman at pinagdadaanan ng taong pagsasabihan nila nito. ""Gusto ko lang sabihin na maging sensitive tayo sa mga sinasabi natin dahil hindi natin alam kung anong pinag dadaanan ng tao,"" dagdag pa ni Brenzon Sinabi pa ni Brenzon na dapat ay maghinay-hinay naman ang ibang tao sa pagsita o pagsabi ng mga masasakit sa kapwa dahil hindi nila alam ang epekto nito sa ibang tao. Sinabi din ni Brenzon na sana itong kanyang post ay makapag-paalala sa ibang tao na mag-isip munang mabuti bago magsalita sa kapwa. ""Nakakalungkot kasi wala ako don para icomfort s’ya pero etong simpleng awareness na pwede kong magawa e maaring makapag paalala sa iba na mag isip muna bago mag salita."" ayon kay Brenzon"
0,"Ayon naman sa article ng ‘Viral Issue’, ang mga aso umano sa China na nasa kalsada ay madalas dinadala sa mga d0g fights. Kaya naman hindi nakakapagtaka na sanay sila sa mga ganitong uri ng gawain. Tila ikinatuwa naman ng mga netizens ang ginawang pagganti ng aso sa taong nanakit sa kanya."
0,Kumalat kamakailan ang mga larawan umano ni Pope Francis na nakikipag-party. Pinost ang mga larawan noong January 1 sa Facebook group na Cursed AI kung saan ang mga kasali ay nagshe-share ng mga content na gawa ng AI. Kinumpirma rin ng creator na si Ed Haas sa comment section na gawa ang mga ito sa AI program na Midjourney. 
0,"Sinabi ni Sen. Imee Marcos na ang kanyang pamilya, na tumakas sa Hawaii noong 1986 EDSA People Power Revolution, ay itinapon sa loob ng 36 na taon “nang hindi [sila] makauwi” sa Pilipinas. Sa isang panayam kay anchor Karen Davila sa programang Headstart ng ANC, ipinahayag ni Marcos ang kanyang pagkadismaya sa mga kaguluhang nangyayari sa loob ng alyansa ng UniTeam. Sabi niya:“As I’ve said many times, we are the most fortunate family on earth, with the grace and blessing of a second chance, a second chance that was very, very hard fought over 36 years. 36 years of exile when you couldn’t come home. 36 years na, sabihin ko na, napakahirap hindi ko naman pinag-uusapan, natapon kami kung saan-saang dulo ng daigdig. Napakahirap no’n, eh. Ipinaglaban namin ‘to, eh. And yet, here we are, hulog ng langit po. Binigay ng Panginoon, a second chance – perhaps the last chance – for my family to once again redeem itself.” "
0,"Sa Davao City rally, nanawagan ang dating pangulo sa Armed Forces of the Philippines (AFP) at Philippine National Police (PNP) na “protektahan” ang Saligang Batas sa gitna ng mga alegasyon ng panunuhol para matuloy ang mga hakbang ng kasalukuyang administrasyo na maisakatuparan ang Charter change. Sinabi niya: “I am calling now the Armed Forces of the Philippines and the PNP, protect the Constitution. Trabaho ninyo ‘yan (It’s your job)… You should worry about the nation, the millions of Filipinos. ‘Wag kayong mag-isip lang ng isang pamilya. (Do not think about [the interests of] just one family).” Sa parehong talumpati, sinabi ni Duterte na dapat makialam ang militar at pulisya sakaling abusuhin ni Marcos ang kanyang kapangyarihan para palawigin ang kanyang termino: “Kung hindi na talaga ito mapigilan, nand’yan ang military pati pulis. Makinig kayo, pag-aralan ninyo kung ano ‘yang pinapakain nila sa taong bayan at pagka nakita niyo kung ano ang mali, you correct it. Nasa inyong kamay na ‘yan.”"
0,"Matapos iendorso ang presidential bid ni Ferdinand Marcos Jr. noong 2022, nananawagan ngayon si Davao City Mayor Sebastian “Baste” Duterte na magbitiw sa pwesto ang pangulo. Sa isang Hakbang ng Maisug Leaders Forum noong Enero 28, ikinalungkot ni Duterte na lumala ang illegal drug trade at insurgency sa ilalim ng administrasyong Marcos. Para sa kadahilanang ito, sinabi niya, na patungkol sa pangulo: (“Tamad ka at kulang sa malasakit. […] Ang lahat ng mga bagay na ito na kanyang idinudulot ay pang-aapi sa mga tao. Nangyayari ‘yan dahil inuuna nila ang sarili nila, ang ganansya nila sa politika. Hindi nila inuuna ang trabaho. Mr. President, kung wala kang pagmamahal at pangarap para sa iyong bayan, resign.”)  "
0,"Tatlong linggo matapos ang pag-iwas sa tanong tungkol sa umano’y paggamit ng ilegal na droga ni Pangulong Ferdinand Marcos Jr., tinawag siya ni dating pangulong Rodrigo Duterte na “drug addict.” Sa isang prayer rally sa Davao City noong Enero 28, sinabi ni Duterte na batid ng mga miyembro ng militar na si Marcos ay isang “drug addict.” Sinabi niya: “Kayong mga military, alam ninyo ‘yan. Lalo na ‘yung nasa Malacañang, alam ninyo. The Armed Forces of the Philippines, alam ninyo. May drug addict tayo na presidente, p*tang inang ‘yan.”  "
0,"Tinawag ni dating pangulong Rodrigo Duterte na “drug addict” si Pangulong Ferdinand Marcos Jr. at sinabing kasama ang kanyang pangalan sa listahan ng Philippine Drug Enforcement Agency (PDEA). Ito ay walang basehan. Sa speech sa “One Nation, One Opposition” prayer rally sa Davao City noong Linggo, Enero 28, sinabi ni Duterte: “Noong ako po ay mayor, pinakitaan ako ng evidence ng PDEA. Doon sa listahan, nandoon pangalan mo [Marcos].”   "
0,"Anim na buwan matapos ihinto ang pagbibigay ng mga voucher para sa Grade 11 students na naka-enroll sa state at local universities and colleges (SUCs at LUCs) para sa kasalukuyang school year na magtatapos sa Hunyo 2024, iniutos ng Department of Education (DepEd) na ipagpatuloy ito. Ito ay nangangailangan ng konteksto. Sa ilalim ng Senior High School Voucher Program (SHSVP) ng DepEd, ang gobyerno ay nagbibigay ng mga voucher bilang tulong pinansyal sa mga kwalipikadong pampubliko at pribadong papasok na Grade 11 na mga mag-aaral, na nagbibigay-daan sa kanila upang makapag-enroll sa mga SUC at LUC at pribadong paaralan. Sa pagsasalita sa isang pagdinig ng House Committee on Basic Education and Culture noong Enero 15, sinabi ni Education Undersecretary at Spokesperson Michael Poa na 17,751 Grade 11 na mga mag-aaral na kasalukuyang naka-enroll sa SUCs at LUCs ay hindi nakakatanggap ng mga voucher. Ito aniya ang nagtulak kay Vice President at DepEd Secretary Sara Duterte na palawigin ang voucher program hanggang sa susunod na school year. Sa isang pahayag noong Enero 16, inihayag ng DepEd na itutuloy ang SHSVP para sa Grade 11 students na naka-enroll ngayon sa SUCs at LUCs hanggang sa matapos ang kanilang senior year. Nakasaad sa pahayag: “To prevent any displacement of learners, the DepEd would like to announce that the Senior High School Voucher Program (SHSVP) will again be extended to Grade 11 learners currently enrolled in SUCs and LUCs for SY 2023-2024. Subsequently, they may also continue on as voucher beneficiaries to complete their Grade 12 studies come SY 2024-2025.”"
0,"Matapos sabihin noong nakaraang Disyembre na hindi kailangan ang pag-amyenda sa mga probisyong pang-ekonomiya ng 1987 Constitution, naghain ng resolusyon si Senate President Juan Miguel Zubiri noong Enero 15, na eksaktong nagpapanukala ng ganoon. Ginawa ni Zubiri ang hakbang matapos siya, kasama sina Senate President Pro Tempore Loren Legarda at House Speaker Martin Romualdez ay nakipagpulong kay Pangulong Ferdinand Marcos Jr. noong Enero 11. Sinabi ni Zubiri na itinuturing ng pangulo na “masyadong divisive” ang patuloy na kampanya ng people’s initiative para sa charter change na itinulak ng kanyang mga kaalyado sa House of Representatives, at hiniling sa Senado na “manguna” sa pagrepaso sa mga probisyon tungkol sa ekonomiya ng Konstitusyon. Sa isang press conference noong Enero 15, sinabi ni Zubiri na alam niya ang mga legal na hamon na kinakaharap ng Republic Act (RA) No. 11659 sa Korte Suprema at ang pangangailangang isama ang mga probisyon nito sa Konstitusyon bilang isang “pangmatagalang patakaran”: “It is only in this respect [that] the Senate can agree to modify the Constitution. […] We wish to assure the people that in reviewing the economic provisions of the Constitution, we will be circumspect.”  "
0,"May mga impostor ng Department of Social Welfare and Development (DSWD) na nagpapakalat sa Facebook ng listahan daw ng mga bagong beneficiary ng Pantawid Pamilyang Pilipino Program o 4Ps. Peke ang mga ito. Noong Jan. 9, pinost ng ilang Facebook page at group ang listahan daw ng mga bagong kasama sa 4Ps mula Jan. 7 hanggang Feb. 10. May caption ang mga ito na: “~Source DSWD Official. Narito ang bagong listahan ng 4Ps at listahan na makakasama sa PAY Out. Nasa Link ang Listahan. Hanapin sa Link Ang Pangalan mo.” Ang mga post ay may link sa website na namumutiktik sa ads at may listahan ng 266 na tao. Maraming nagtanong ng mga detalye at umasang mapipili. Peke ang mga post at ang mga page at group ay hindi mula sa DSWD. "
0,"Kumakalat sa Facebook ang mga picture ni Pope Francis na nakikipag-party. Ang mga picture ay gawa gamit ang artificial intelligence o AI. Noong Jan. 10, may Facebook page na nag-upload ng anim na picture ni Pope Francis na nakikipag-inuman at nakikipaghalikan pa nga sa isang party. May mga pumuna kay Pope Francis dahil napaniwala ng mga pekeng picture, habang may mga naglinaw na gawa nga ng AI ang mga picture. Noong January 1, ini-upload ni Ed Haas sa Facebook group ang anim na pekeng picture at may caption na: “Partying with Pope Francis on New Year’s Eve.”  "
0,"Inilarawan ang kanyang sarili bilang isang “retirado” na pulitiko, sinabi kamakailan ni dating pangulong Rodrigo Duterte na hindi siya tatakbo para sa anumang posisyon sa 2025 midterm elections. Ito ay isang pagbawi sa kanyang pahayag noong Nobyembre 2023 nang banggitin niya ang pagtakbo para sa alinman sa Senado o pagka-bise presidente. Sa isang press conference noong Enero 7, tinanong ng isang reporter ang dating chief executive kung tatakbo siyang muli sa pagka-alkalde ng Davao City sa darating na halalan. Sumagot si Duterte: “Wala na. Wala na ako… I’m telling you the truth, wala na ako… Hindi ko na kaya…  Kasi ginusto ko man, hindi na kaya ng katawan ko.”  "
0,"Kumakalat sa Facebook at Messenger ang link sa mga pekeng website ng Social Security System (SSS) at Department of Social Welfare and Development (DSWD) na nangangako ng ayuda at regalo para sa Bagong Taon. Sa mga website na ito ay may pinasasagutang questionnaire sa mga netizen para sa pagkakataong manalo raw ng P7,000. May game din na kailangang laruin, pagkatapos ay sasabihang i-share ang mga link sa Facebook at hihingan ang mga naglaro ng personal na impormasyon. Ipadadala raw ang premyo diretso sa bahay ng mga mananalo sa loob ng lima hanggang pitong araw. May pekeng website nitong Jan. 9 na may pamagat na “Philippine Social Security System SSS- New Year social subsidies” at may picture ng SSS sa Ortigas noong 2019. Isa pang pekeng website ang may pamagat namang “Department of Social Welfare and Development – new Year’s gift.” Ginamit din nito ang picture ng DSWD Field Office 12 mula sa Philippine News Agency. May iba pang link na papunta sa website na nagpapanggap na 7-Eleven naman. Pero walang ipino-post na giveaway ang mga official social media page at website ng 7-Eleven. Ang ibang scammer, nagpanggap naman na ibang pribadong kompanya. "
0,"May website na nagpapanggap na ABS-CBN ang nagsasabing nag-eendorso raw ang cardiologist na si Doc Willie Ong ng gamot sa high blood pressure. May tatlong version na ipinakikita ang pekeng website na qy14.poremu.com: una ang Neocardia na gamot daw sa high blood pressure, pangalawa si Doc Willie ay initerbyu daw ni Boy Abunda tungkol sa gamot, at pangatlo ay exclusive interview raw kay Doc Willie ng isang reporter. "
0,May kumakalat na video sa Facebook na nagsasabing si Doc Liza Ong ay nag-eendorso ng pamahid na nakapagpapagaling daw ng prostatitis o pamamaga ng prostate. Dagdag ng video na registered daw itong cream sa Food and Drug Administration (FDA). Ang pekeng video ay may link sa website kung saan puwede raw bumili ng Sumifun. 
0,"Noong Enero 8, nilinaw ng Commission on Higher Education (CHED) sa isang press conference ang mga isyu sa pagpapahinto ng Senior High School (SHS) program sa local at state universities at colleges (LUCs at SUCs). "
0,"May mga impostor sa Facebook na nagpapakalat ng pekeng recruitment ads ng Philippine Coast Guard (PCG) habang patuloy na umiinit ang tensiyon sa West Philippine Sea. Hindi pa nagtatawag ng mga aplikante ang PCG para sa 2024. Ang mga pekeng patawag ay nagsimulang kumalat noong Dec. 17. Nilista nito ang mga requirement kuno at ginamit ang logo ng PCG at mga picture mula sa mga training at event ng PCG. Ang mga caption ay may mga link sa mga website kung saan puwede raw mag-apply. Isang post noong Dec. 29 ay may caption na: “PCG HIRING 2024. APPLICATION NOW OPENED.” Ang kasamang graphic ay may nakasulat na: “PHILIPPINE COAST GUARD HIRING: K12 GRADUATES. 5’0 Height Above. NO AGE’S LIMIT. P43,000.00 Monthly Salary.”"
0,"May kumakalat na text na nagbababala tungkol sa bagong wave daw ng COVID-19 sa Metro Manila. Sinasabi ng text na napuno ang mga intensive care units (ICUs) ng St. Luke’s Medical Center dahil sa pagdami ng COVID-19 cases ayon daw kay Dr. Ruth Divinagracia. Ang text ay kumalat sa Facebook at mga private messenger nitong December holiday season. Sabi ng text: “FOR YOUR INFO  – NEW COVID WAVE IN METRO MANILA  – Dr. Ruth Divinagracia Pulmonary & Critical Care Doctor St. Luke Medical Center Covid ICU in SLMC is now full. Most of the cases are covid-induced bad commorbidities (sic). Big number of patients have been vaccinated but not boosted. We are anticipating the number to go up after the holidays. Suggesting to limit socializing, specially occasions where you will have to remove your masks. Still suggesting to use N95 and not KN95 masks. If you have families and friends with underlying commorbidities (sic), please let them know to be very careful and cautious as to the event/occasion that they are attending and mask removal. Thanks.”   "
0,"May chain message na unang kumalat noon pang nakaraang tatlong taon ang kumakalat ulit ngayon sa TikTok at Facebook, na nagbababalang guguho ang SM Mall of Asia dahil sira na ang pundasyon nitong nakalubog sa tubig. Kumalat ulit ang chain message dalawang araw pagtapos lumindol nang magnitude 5.9 sa Lubang, Occidental Mindoro at naramdaman sa Metro Manila. Binalaan ng chain message ang mga netizen na huwag pumunta sa MOA dahil pumping system na lang daw ang pumipigil sa paglubog ng MOA. Sabi ng chain message: “Guys, avoid niyo din pumunta sa MOA. 1 of the engineers is our family friend and pinatawag sila ng management dahil nasira na ang mga pondasyon sa ilalim causing the water from the bay to enter sa ilalim. Pumping system na lang yung tumutulak pabalik ng water sa bay. Pag nasira ang mga pumps pwedeng magcollapse ang MOA.”      "
0,"Dalawang pekeng Facebook page ang nag-post na naglilinis ng bodega ang Ninoy Aquino International Airport (NAIA) at nagbebenta raw ng mga maletang hindi nakuha. Ang mga picture sa mga pekeng post ay luma na at walang kinalaman sa NAIA. Ini-upload noong Nov. 21, sinasabi ng mga pekeng post na: “Ninоy Aquіno International Airport. Start of sales in 2023! From now on, we will clear out the airport warehouse and sell luggage that has gone unchecked for 6 months. Ninоy Aquino Airport can dispose of these suitcases, organise a charity event and distribute the forgotten luggage for only ₱556.54 per suitcase!” Ang mga post ay may picture ng mga “nawalang” bag at maleta na nakapila sa loob ng airport at ibinebenta sa presyong P556. "
0,"Isang picture na kumakalat sa Facebook ang nagsasabing nagbukas daw ng application ang Commission on Higher Education (CHED) para sa college scholarship. Ipino-promote ng pekeng post ang pekeng Professional Regulation Commission website, na ang totoo’y para sa investment at sugal. Ang pekeng graphic na may CHED logo at ini-upload noong Nov. 22 ay may nakasulat na: “CHED SCHOLARSHIP PROGRAM 2023-2024. Full Allowance for Private College/University P120,000. Full Allowance for Public College/University P80,000.” At may caption na: “CHED SCHOLARSHIP NOW OPEN SEND YOUR APPLICATION HERE.”      "
0,"May chain message na kumakalat sa Facebook at mga private messenging app na nagbababalang patayin ang cell phone sa gabi para makaiwas sa nakamamatay na radiation. Noong November, may mga netizen na nagshare ng text na nagbababalang dapat pinapatay ang cell phone mula 10:30 p.m. hanggang 3:30 a.m. para makaiwas sa nakamamatay na radiation. Para magmukhang totoo ang chain message, sinasabing galing ang abiso kay Kuya Kim Atienza at sa BBC News:  “Turn off daw mamaya ang mga cp 10:30 PM hanggang 3:30 AM kase malakas ang radiation dhil sa cosmic rays, nucli atomic. Ibinalita ni Kuya Kim at sa BBC news sa cable. Delikado’t bka nakkamatay daw. Wag itabi sa pagtulog ang cp, and please pakiforward din sa iba for their information. – (Forwarded) Kung outside Phil,imssge nyo relatives nyo.”  "
0,"Higit isang linggo pagkatapos bigyan ng pagkakataong makapagpiyansa si dating senador Leila De Lima, isang YouTube video ang nagsasabing pinatay siya. Noong Nov. 22, isang YouTube channel ang nag-upload ng video na may maling thumbnail caption na: “OMG! TINUMBA NA! NABIGLA LAHAT! DELIMA KUMPERMADO!” Maliban sa caption, isang black-and-white picture ni De Lima ang pinakikita habang sa background ay may mga picture na umiiyak sina Pangulong Bongbong Marcos, dating pangulong Rodrigo Duterte, dating bise presidente Leni Robredo at dating senador Sonny Trillanes. Ang YouTube channel na BALITANG PINOY TV (ginawa noong Dec. 27, 2020) ang nag-upload ng video na may higit 330 interactions at 9,800 views."
0,"May impostor na Facebook page na ginagamit ang pangalan ng cardiologist na si Willie Ong para mag-endorso ng hindi aprubadong brand ng apple cider gummies. Itinanggi ni Doc Willie na nag-eendorso siya ng Fitrum apple cider gummies at kinumpirmang peke ang ad. Sa isang Viber message noog Nov. 23, nilinaw ni Doc Willie na isang produkto lang ang ineendorso niya at ng asawa niya, at iyon ay isang brand ng gatas para sa matatanda. Ayon sa pekeng ad, ang apple cider gummies ay puwede raw magtanggal ng cholesterol, maglinis ng atay, at magpapayat. Pero ang Fitrum apple cider gummies ay hindi aprubado ng Food and Drug Administration. Ginawa noong Sept. 14, ang pekeng Facebook page na 𝐃𝟎𝐜 𝐖𝐢𝐢𝐥𝐢.𝐞 – 𝐇𝐞𝐚𝐥𝐭𝐡𝐲 𝐓𝐢𝐩𝐬 ay may mga post tungkol sa organic barley at mga vlog ni Doc Willie. "
0,May mga Facebook netizen na nagshe-share ng litratong nagsasabing nagdagdag ng Grade 13 ang DepEd. Isang Facebook netizen ang nag-upload ng kumakalat na graphic na may picture ni dating DepEd secretary Leonor Briones at may nakasulat na: “Congrats grade 12 you are moving to grade 13” Ini-upload ulit noong Nov. 15 ang graphic bilang Reel at may caption na: “Good luck sa mga grade-11 and grade-12 may grade-13!!!: Kumalat din ulit ang isang lumang graphic na ginawa sa isang breaking news generator website. 
0,"Nalagay sa alanganin sina Jeffrey “Ka Eric” Celiz at Lorraine Badoy, parehong anchor ng Sonshine Media Network International (SMNI) news channel, dahil sa pagtanggi nilang ibunyag ang pagkakakilanlan ng kanilang mga pinagkunan ng impormasyon, na nagsabing gumastos si House Speaker Ferdinand Martin Romualdez ng P1.8 bilyon sa loob lamang ng isang taon para sa kanyang mga pagbibiyahe. Si Celiz, isang dating aktibista na nagsabing siya ay dating kadre ng New People’s Army, at si Badoy, isang lisensyadong doktor na nagsilbi bilang undersecretary sa Presidential Communications Office sa ilalim ng administrasyong Duterte, ay na-cite for contempt at ikinulong noong Dis. 5 sa Batasang Pambansa. Pinalaya sila noong Dis. 12 dahil sa “humanitarian considerations” sa diwa ng panahon ng Pasko. “Hindi ko sasagutin iyan dahil protektado ako ng batas, ayon sa payo at pakikipagkumperensya sa akin mga abogado rito. Ako ay protektado ng Sotto Law,” ani Celiz sa pagdinig ng House Committee on Legislative Franchises noong Dis. 5. Sa isang pagdinig ng House committee noong Nob. 30, sinabi ni Celiz na ang kanyang source ay “isang empleyado ng Senado” ngunit hindi kinilala ang tao, at binanggit na ang Sotto Law ay nagpoprotekta sa “source ng bawat mamamahayag o reporter.” "
0,"Bilang reaksyon sa resolusyon ni Sen. Risa Hontiveros na humihimok sa gobyerno na makipagtulungan sa International Criminal Court (ICC) sa drug war probe nito sa Pilipinas, sinabi ni Sen. Imee Marcos na “walang hurisdiksyon” ang Netherlands-based tribunal na magsagawa ng imbestigasyon dahil ang judicial system ng bansa ay “gumagana.” Sa isang panayam noong Nob. 28 sa programang Balitaan ng CNN Philippines, tinanong ng news anchor na si Mai Rodriguez si Marcos kung ano ang kanyang palagay tungkol sa hurisdiksyon ng ICC na imbestigahan ang umano’y mga krimen laban sa sangkatauhan na ginawa sa digmaan laban sa droga sa panahon ng administrasyong Duterte. Sumagot si Marcos, na nagsabi noong araw na iyon na sumasang-ayon siya na ang mga imbestigador ng ICC ay hindi dapat payagang makapasok sa bansa: “Paulit-ulit ko nang sinasabi na talagang walang hurisdiksyon ang ICC. They have absolutely no jurisdiction in the Philippines pagka’t ang liwa-liwanag ng mga datos ng ICC, ang kanilang – ang sariling mga batay at batas ay talagang nagpapakita na ‘pag hindi umaandar at wala nang korte na nakikinig at naglilitis, eh, saka lang sila papasok.” Iginiit ng mambabatas na “gumagana” ang judicial system sa bansa dahil pinayagan nitong makapagpiyansa si dating senador Leila De Lima. Sa pagbanggit sa pangyayari, sinabi ni Marcos na “nakinabang” si De Lima sa malakas at malayang hudikatura ng bansa. Nakalaya si De Lima mula sa pagkakakulong noong Nob. 13 pagkatapos ng mahigit anim na taon dahil sa umano’y pagkakasangkot niya sa illegal drug trade sa national penitentiary noong siya ay secretary of Justice. "
0,"Isang YouTube video ang nagpapakita umano ng eroplanong pandigma na ipinadala raw ng Japan sa West Philippine Sea (WPS) para suportahan ang Pilipinas sa lumalalang tensiyon nito laban sa China. Ini-upload noong Nov. 11, ang 98-segundong video ay nagpapakita ng pitong eroplanong pandigma na lumilipad nang may formation. May nakalagay na “breaking news” sa thumbnail na nagpapakita ng mga eroplanong pandigma na inedit para magmukhang may mga watawat ng Japan at Pilipinas. Binigyan ito ng headline na: “CHINA VS PILIPINAS JAPAN BUMANAT NA PART2! PHILIPPINE VINES BREAKING NEWS VIRAL.” Sinabi rin ng video na ipinadala raw ng Japan ang mga eroplanong pandigma nila sa WPS bilang tugon sa pagbomba ng tubig ng Chinese Coast Guard (CCG) sa barko ng Pilipinas na nagdadala ng mga gamit sa Ayungin Shoal nitong Nov. 10. "
0,"Mga pekeng website ng Department of Social Welfare and Development (DSWD) na nangangako ng ayuda para sa mga walang trabaho ang kumakalat ulit ilang araw pagtapos iulat ng Philippine Statistics Authority (PSA) na may 2.26 milyong Pinoy ang walang trabaho noong nakaraang buwan. Nitong November, shinare ng mga netizen sa Facebook at FB Messenger ang mga link sa mga website na may pamagat na “Department of Social Welfare and Development – Unemployment Financial Assistance”. Ang mga website ay may logo ng DSWD Field Office 12 at litrato ng kanilang opisina mula sa Philippine News Agency. "
0,"Isang pekeng “ulat” na may 3.4 million views sa Facebook (FB) ang nagsasabing binugbog daw ang cardiologist na si Willie Ong sa isang live na palabas sa TV. Ang 38-segundong video na ini-upload noong Oct. 17 ay may logo ng CNN Philippines at headline na: “Lumaban sa studio. Bakit binugbog si Kardiyolog Willie Ong sa Live TV? Nabigla ang mga pensionado nang malaman nila ang katotohanan.” Ang pekeng ulat ay puno ng mga panloloko: Isang video ni Sen. Raffy Tulfo ang ipinagmukhang binabasa niya ang pekeng ulat. Isang litrato ni Doc Willie ay inedit para ipagmukhang may pasà siya sa mata. At isang video ng kaguluhan sa India, anim na taon na ang nakalipas, ang ipinagmukhang footage ng pambubugbog kay Doc Willie. "
0,"Isang YouTube video ang nagsasabing makakukuha ang mga Social Security System (SSS) pensioner ng dagdag na P1,000 kasabay ng kanilang 13th month pension. Ini-upload nitong Nov. 12, ang maling video ay may headline na: “ATTENTION ALL SENIORS & PENSIONERS! SSS 13TH MONTH PENSION AT ₱1,000 INCREASE, SABAY IBIBIGAY!” Nagparinig lang ito ng audio clip mula sa 2022 episode ng SSS public service program na “uSSSap Tayo” kung saan pinag-usapan ang 13th month pension. "
0,Ipinaikot muli sa Facebook (FB) ng ilang netizen ang isang babala sa pagkain ng isda dahil itinapon daw sa dagat ng isang ospital sa Mindanao ang mga test tube na ginamit sa mga may HIV (human immunodeficiency virus). 
0,"Mula sa pagsasabi noong Agosto 2022 na ang Pilipinas ay “walang intensyon” na muling sumali sa International Criminal Court (ICC), sinabi ngayon ni Pangulong Ferdinand Marcos Jr. na ang pagbabalik ng Pilipinas sa Netherlands-based tribunal ay “pinag-aaralan.” Tinukoy ng ilang public figure ang pag-alis ng bansa sa ICC bilang katwiran sa pagsasabing walang hurisdiksyon ang tribunal sa mga pagpatay na may kinalaman sa droga bago ang 2019 sa ilalim ng administrasyong Duterte. Sa panayam ng media noong Biyernes, Nob. 24, pagkatapos ng inagurasyon ng isang ospital sa Taguig City, isang reporter ang nagtanong kay Marcos tungkol sa kanyang saloobin sa isang resolusyon na inihain noong Nob. 21 sa House of Representatives na humihimok sa mga kinauukulang ahensya ng gobyerno na makipagtulungan sa pagsisiyasat ng ICC sa madugong giyera kontra droga ng administrasyong Duterte. Inilarawan ang resolusyon ng Kamara bilang “hindi pangkaraniwan,” sumagot si Marcos: “As I have always said, there are still some problems in terms of jurisdiction and sovereignty. Now, if you can solve those problems then that would be something else. […] There is also a question: Should we return under the fold of the ICC? So, that’s again under study. So, we’ll just keep looking at it and see what our options are.”"
0,"Sa paggunita ng kanilang anim na taong pagkakatapon kasunod ng 1986 People Power Revolution, sinabi ni Pangulong Ferdinand Marcos Jr. na ang kanyang pamilya ay “walang wala” nang dumating sila sa Honolulu, Hawaii kung saan sila ay inilipad mula sa Palasyo ng Malacañan matapos mapatalsik ang kanyang ama bilang presidente. Sa isang pagpupulong noong Nob. 18 sa kanyang side trip mula sa U.S. mainland, pinasalamatan ni Marcos ang mga Filipino at Filipino-American communities sa Honolulu na, aniya, ay “pinanatiling buhay (sila)” sa mga taon ng kanilang pagkakatapon. Pagkatapos, naalala niya: “We landed here in Honolulu with nothing, with nothing. My family was flown from Malacañan Palace to Hickam Air Force Base and when we finally move[d] to Makiki Heights. Kayong lahat, nakikita ko kayo nandoon kayong lahat. I know – they were always there. We had nothing with us. They kept everything to inspect everything.”"
0,"Sabi ni Harry Roque, hindi kailanman naghain ng reklamo o testimonya si dating pangulong Rodrigo Duterte laban kay Leila De Lima, na nakulong dahil sangkot umano ang dating senador sa illegal drug trading sa loob ng New Bilibid Prison. Sinagot ni Roque, dating tagapagsalita ni Duterte, ang mga panawagan na parusahan ang “nasa likod” ng pagkabilanggo ni De Lima nang halos pitong taon. "
0,"Sinabi ni Vice President Sara Duterte noong Nobyembre 9 na hindi na niya ipipilit ang panukalang P650-million na confidential funds sa 2024 national budget para sa Office of the Vice President at Department of Education (DepEd) dahil nagiging sanhi daw ng pagkakawatak-watak ang isyu. Bagama’t ayaw na raw niya ng confidential funds, hiniling naman niya sa mga mambabatas na ilipat ang P150-million confidential funds ng DepEd sa National Learning Recovery Program ng ahensya. "
0,"Kasunod ng ilang linggong mainit na talakayan tungkol sa kahilingan ng Office of the Vice President (OVP) at Department of Education (DepEd) para sa confidential funds, sinabi ni Vice President Sara Duterte na isinuko na niya ito upang wakasan ang pagkakawatak-watak dahil dito. Noong Nob. 9, naglabas ng pahayag ang OVP sa opisyal nitong Facebook page na nagsasabing: (“Ang Office of the Vice President ay maaari lamang magmungkahi ng budget para suportahan ang ligtas na pagpapatupad ng ating mga programa, aktibidad, at proyekto upang maibsan ang kahirapan at itaguyod ang pangkalahatang kapakanan ng bawat pamilyang Pilipino. Gayunpaman, hindi na namin itutuloy ang paghingi ng Confidential Funds.) Bakit? Dahil ang isyung ito sanhi ng pagkakahati-hati, at bilang Vice President, nanumpa ako na panatilihing mapayapa at matatag ang bansa.”) Sara Z. Duterte Vice President of the Philippines Secretary of the Department of Education"
0,"Sa isang press release, nasipi ang sinabi ni Vice President Sara Duterte na ang Commission on Elections (Comelec) ay nagplano na magsampa ng mga kasong kriminal laban sa mga guro na umatras sa kanilang mga tungkulin sa Okt. 30 barangay polls. Sa isang press release noong Nob. 4, sinabi ng DepEd: “The [DepEd] welcomes the recent statement of the [Comelec] that it will no longer pursue filing criminal charges against teachers for backing out of their Electoral Board duties during the 2023 [BSKE].” "
0,"Habang nagbabalik-tanaw sa diskarte ng administrasyong Duterte sa pagharap sa mga agresibong hakbang ng China sa pinagtatalunang West Philippine Sea, hindi umayon si dating Interior secretary Rafael “Raffy” Alunan III sa pagtukoy bilang “tagasuporta” ni dating pangulong Rodrigo Duterte. Partikular siyang tumugon sa pagkakalarawan bilang isang taong nag-aakalang “walang magagawang mali” si Duterte. Sa isang panayam noong Nobyembre 2 kasama ang mamamahayag na si Christian Esguerra sa kanyang Facts First podcast, tinanong si Alunan tungkol sa kanyang mga pananaw sa “friendly” na relasyon ng administrasyong Duterte sa China na, aniya, ay humantong sa pagbubukas ng bansa sa maraming aktibidad ng mga Tsino, kabilang ang ang kontrobersyal na offshore gaming operations. Sumagot si Alunan: “As far as I’m concerned, I’m an ordinary citizen and I can see exactly what the mistakes were during the Duterte administration, whether it was meant or not meant, the consequences were this.” Hiniling ni Esguerra kay Alunan, na inilarawan ang dating opisyal ng gobyerno bilang isang taong “sumuporta” kay Duterte, upang ipaliwanag ang kanyang punto. Sumagot ang dating interior secretary: “I don’t like that assumption… supported… because I’ve been attacked by so many people here. ‘Oh, Alunan adored this guy, that he could do no wrong.’ I don’t like that assumption that I was his supporter in that sense. In that sense, okay? I supported the policy of protecting the national interest, okay. And then that protection included keeping our allies.”    "
0,"Isang Pinoy Facebook netizen ang nag-upload ng video ng eroplanong pandigma raw ng Iran na pinupuntirya ang Israel dahil sa lalo pang lumalalang giyera ng Israel at Hamas. Ini-upload noong Oct. 22, ang 13-segundong video ay nagpakita ng formation ng apat na eroplanong lumilipad habang may sirenang nag-iingay. Sabi sa kasinungalingang video:  “Iran aircraft attacking on (sic) Israel.” Ang video ay unang ini-upload sa TikTok bago kumalat sa Facebook. "
0,"Isang compilation video ng mga wildfire sa Argentina ang ini-upload sa Facebook at TikTok para ipagmukhang mga eksena sa patuloy na giyera ng Israel at Hamas. Ini-upload noong Oct. 14, ang isang-minuto at pitong-segundong Facebook (FB) video ay compilation ng limang clip ng mga napakalaking sunog na tumupok sa iba’t ibang lugar sa Argentina, hindi sa Israel o Palestine. Sabi sa mapanlinlang na video: “NAKAKA PANINDIG BALAHIBO ISRAEL VS PALESTINE WAR UPDATE 2023.”  "
0,"Sa ilang mga ulat ng balita, inilarawan ni Surigao Del Norte Rep. Robert Ace Barbers, chair ng House Committee on Dangerous Drugs, ang anti-drug operations sa ilalim ni Pangulong Ferdinand “Bongbong” Marcos Jr. bilang “bloodless.” Noong Oktubre 15, sinipi ang pahayag ni Barbers sa mga lumabas na mga balitang pinupuri ang kampanya ni Marcos laban sa ilegal na droga. Bahagi nito ay nagsasabing: “It’s a bloodless war. It shows that we can slay the dragon that is the drug menace without lives lost.” Ang pahayag na ito ay nangyari anim na araw matapos na iniulat ni Barbers, sa pagdinig ng kanyang komite noong Oktubre 9, na ang mga ahensya na nagpapatupad ng batas ay nakasamsam ng humigit-kumulang P30-bilyong halaga ng iligal na droga mula nang magsimula ang administrasyong Marcos. "
0,"Sa isang panayam sa telepono ng mga mamamahayag sa Senado noong Oktubre 13, pinabulaanan ni Sen. Ronald “Bato” Dela Rosa ang mga alegasyon na pinagbabantaan ni dating pangulong Rodrigo Duterte si ACT Party-list Rep. France Castro, na walang basehang inakusahan ni Duterte bilang isang “komunista” sa Kongreso na “gusto niyang patayin.”"
0,"May mga video na kumakalat sa YouTube at Facebook (FB) na nagsasabing ipinababawi ng gobyerno ang lupang tinitirahan ng Socorro Brigade Services Inc. (SBSI) sa Surigao del Norte at nagpadala ng mga sundalo roon. Ini-upload noong Oct. 11, mahigit isang linggo matapos itigil ng DENR ang kasunduan sa SBSI, isa sa mga nakaliligaw na video ang nagsabing: “Hala Gobyerno BABAWIIN NA ang LUPANG INANGKIN ni SENIOR AGILA DENR AT SUNDALO PINALULUSOB sa SBSI.” Ang thumbnail ng video ay may litrato ni Pangulong Bongbong Marcos na ipinagmumukhang hawak niya ang utos na dokumento. Isa pang video na ini-upload naman noong Oct. 17 ang may pamagat na: “GOODNEWS! Gobyerno Binawi ang Lupang inangkin ni Senior Agila DENR Sundalo Winasak ang Kulto SBSI.” Ginamit din nito ang parehong litrato ni Marcos at may dagdag na caption na: “NILUSOB ANG SBSI. ITO ANG NAKAKAKILABOT NA UTOS SA PANGULO. UBUSIN ANG KULTO!”      "
0,"Isang video na kumakalat sa YouTube at Facebook ang nagsasabing nagpaputok ng mga warning shot ang mga barko ng Pilipinas laban sa dalawang barko ng Chinese Navy habang papalapit sila sa Subic Bay noong Oct. 20. Sabi sa pamagat ng video: “Kumaripas Ng takbo! Chinese navy pinaputukan ng pinas matapos agresibong lumapit sa subic.” Inilabas ang video limang araw pagdaong sa Subic Bay ng mga luxury cruise ship mula China, matapos ang tatlong taong hiatus o hindi pagpapadaong sa mga luxury cruise ship sa bansa. Ipinost ng YouTube channel na Terong Explained (ginawa noong Oct. 6, 2015) at ini-upload ulit ng isang netizen sa Facebook, ang video ay nagkaroon ng kabuuang 171,215 interactions. "
0,"Maraming Facebook page na nagpapanggap na mga authorized Apple reseller ang gumagamit ng parehong modus ng ibang manloloko para magbenta ng smartwatch. Ipinost nitong October, sinasabi ng mga pekeng ad na ni-launch ng Power Mac Center ang Smartwatch GT20 Ultra at dinumog ng napakaraming tao ang isa sa mga branch nito, kung saan na-injure ang ilang mamimili. Ang mga pekeng ad ay may mga litrato ng launch daw at may caption na: “Kahapon, opisyal nang inilunsad ng Power Mac Center ang Smartwatch GT20 Ultra na iniangkat mula America at mabibili sa napakamurang espesyal na presyo sa Pilipinas, PHP 1,099 lang kada unit (PHP 2,199 kada dalawang unit) sa pagbubukas ng pansampung branch sa Greenbelt Mall. Dahil masikip ang event, nagdulot ng congestion at pagpupumilit, maraming customer ang hindi nakabili at nahimatay pa dahil sa kakulangan ng oxygen.” Dagdag pa ng mga manloloko: Dahil sa insidente, gagawing available ng Power Mac Center ang smartwatches sa centercitymall.shop, powermaccenter.shop, powermaccenter-ph.site, powermaccenter-ph.asia at powermaccenter-asia.click."
0,"Isang Facebook (FB) page ang gumamit ng vlog ni Doc Liza Ramoso-Ong para magbenta ng pampatak sa tenga na nakapagpapagaling daw ng mga sakit na gaya ng pumutok na eardrum, impeksiyon at tinnitus o pagri-ring sa tenga, sa loob ng ilang linggo lamang. Ang South Moon Ear Drops ay hindi registered sa Food and Drug Administration. Ang 40-segundong pekeng ad ay nagpakita ng limang-segundong putol mula sa isang 10-minutong video na ini-upload sa YouTube channel na Doc Willie & Liza 2nd Channel noong Aug. 28, 2022. Ang FB page na Naturex (ginawa noong July 5, 2022 sa pangalang 1991), ang nag-post ng pekeng ad, ay nanghikayat ng mga tao sa comments section na mag-message sa page tungkol sa produkto. Ang pekeng ad, na unang ipinost noong June 24, ay nagkaroon ng 3.7 million interactions. Nitong Oct. 18, itinatanong pa rin ng mga netizen sa comments section kung paano sila makabibili ng produkto."
0,"Marami sa mga ulat ng balita ang sumipi kay Iloilo Rep. Janette Garin, deputy majority leader sa House of Representatives, na nagsasabing “wala kahit isang buhay” ng pinaghihinalaang drug traffickers, peddlers at users ang nasawi sa pagpapatupad ng anti-drug operations sa ilalim ng administrasyon ni Pangulong Ferdinand Marcos Jr. Pinupuri ang “pagiging makatao” ng diskarte ni Marcos sa paglaban sa iligal na droga, sinabi ni Garin, isang dating kalihim ng health department: “Not a single life of a drug user, peddler, or trafficker was taken. It’s a testament to the belief that bloodshed isn’t the answer to this crisis. This administration will not stand by and watch small-time drug users and street pushers face dire consequences while the major importers and suppliers of these illegal drugs operate with impunity.” Ang parehong mga ulat ng balita ay sumipi kay Surigao Del Norte Rep. Robert Ace Barbers, na sinasabing ang anti-drug campaign ni Marcos ay “hindi madugo.”"
0,"Sabi ni dating pangulong Rodrigo Duterte, patuloy na nakapangingisda ang mga Filipino sa West Philippine Sea dahil sa awa ni Chinese President Xi Jinping. "
0,"Isang YouTube video ang nagsasabing aatakehin ng Hamas ang Pilipinas, sa kasagsagan ng patuloy na armadong tunggalian ng grupo at ng Israel. Ini-upload noong Oct. 14, bungad ng video: “NAKAKATAKOT PINAG HAHANDA NA MILITAR! PBBM BINALAAN NG ISRAEL! HAMAS AATAKE SA PINAS! GYERA NATALAGA.” Ini-upload ng mga YouTube channel na Boss Balita TV, BALITA NI JUAN at WANGBUDISS TV, ang video na may maling impormasyon ay nagka-100,124 views, 3,100 likes at 662 comments. Ipinost din ulit ng mga Facebook user ang mga link. "
0,"Inalis ng administrasyong Marcos ang anibersaryo ng 1986 EDSA People Power Revolution sa listahan ng mga holiday para sa 2024 “dahil [ito] ay pumapatak sa araw ng Linggo.” Nilagdaan ni Executive Secretary Lucas Bersamin ang Proclamation 368, na inilabas noong Okt. 13, sa pamamagitan ng awtoridad ni Pangulong Ferdinand Marcos Jr. Sa parehong araw na inilabas ang mga kopya ng proklamasyon, naglabas ng pahayag ang Malacañang sa Facebook na nagsasabing: “The Office of the President maintains respect for the commemoration of the EDSA People Power Revolution. However, it was not included in the list of special non-working days for the year 2024 because February 25 falls on a Sunday. There is minimal socio-economic impact in declaring this day as a special non-working holiday since it coincides with the rest day for most workers and laborers.”  "
0,"Isa na namang website na gumagaya sa The Manila Times ang nag-post ng kuwentong inirerekomenda raw ni dating Finance secretary Carlos Dominguez III ang isang cryptocurrency trading program. Ilang Facebook user at isang page ang nagpakalat ng link sa website noon pang Oct. 3. Mayroon itong artikulo sa interview raw ng TV Patrol kay Dominguez, kung saan ipinakita niya umano kung paano ginagawa ng cryptocurrency platform na BTC Ai Urex 2.0 na milyonaryo ang mga Pinoy sa loob lang ng tatlo hanggang apat na buwan. Bungad ng kuwento: “ESPESYAL NA ULAT: Pinakabagong Pamumuhunan ni Carlos Dominguez, Kinamanghaan ng mga Dalubhasa at Kinatakutan ng Malalaking Bangko!” Nagbigay rin ang artikulo ng “step-by-step” na gabay kung paano mag-deposit ng pera sa plataporma para kumita. "
0,"Ilang Facebook (FB) page at group na gumagaya sa Department of Social Welfare and Development (DSWD) ang nag-upload ng mga listahan ng mga napiling beneficiary at online registration daw para scholarship program ng DSWD. Inupload noong Sept. 30, ang mga post ay may tatlong set ng mga listahan ng higit sandaang estudyanteng tatanggap daw ng tigpipitong libong piso. Ang mga pekeng FB pages gaya ng DSWD educational cash assistance (ginawa noong Aug. 17, 2022 bilang DSWD DEPED CHED Scholarship), DSWD Scholarship Program (Aug. 12, 2022 bilang DSWD Scholarship Program 2022) at DSWD P10K AYUDA Registration (Dec. 15, 2021) ang nag-post ng mga pekeng registration. Ipinakalat din ang mga ito sa mga FB group gaya ng Fds member and pay out 2023/2024 (July 10, 2023 bilang 4ps pantawid program), LIBRENG PABAHAY PROGRAM (June 7, 2023) at DSWD NEWS AND UPDATE (Dec. 21, 2020). Sa kabuuan, ang mga post na ito ay nagka-1,032 reactions, 806 comments at 1,791 shares. "
0,"Isang video ang nagsasabing isang komander ng hukbong dagat ng Japan ang nagbanta ng digmaan kung hindi susundin ng China ang mga batas pandagat. Noong Sept. 20, isang Facebook page ang nag-share ng isang video na ini-upload sa YouTube noong June 28. Sabi ng video: “HULING BABALA! Japanese Commander NAGBANTA NG DIGMAAN Kung Hindi Susunod Ang CHINA!” Pinost ng YouTube channel na Terong Explained (ginawa noong Oct. 6, 2015) at ini-upload ulit ng Facebook page na PH Speaker (ginawa noong Sept. 19, 2022), ang video na may maling impormasyon ay humakot ng 450,349 interactions. "
0,"Sa kanyang vlog noong Okt. 7, sinabi ni Pangulong Ferdinand “Bongbong” Marcos na ang price cap sa bigas na iniutos niya noong Ago. 31 ay nagpatatag sa mga presyo ng mga pangunahing bilihin. Bilang reaksyon sa mga resulta ng survey kamakailan na nagpapakita ng pagbaba sa kanyang approval rating, sinabi ni Marcos na ang kanyang sinusubaybayan ay hindi resulta ng survey kundi ang presyo at suplay ng bigas sa bansa na nakaaapekto sa populasyon. Sinabi niya: “‘Yan ang tunay na panukal kung talagang tama ang ating ginagawa at nakikita naman natin sa resulta – pag-stabilize ng presyo dahil sa price cap at sa pagtanggal ng price cap at sunod na d’yan ‘yung ating ibang mga stratehiya para tulungan ang ating mga farmer para naman hindi naman nalulugi ang ating mga magsasaka.” Ang vlog ay nailathala isang araw matapos ipamahagi ni Marcos ang P42-milyong halaga ng nakumpiskang smuggled rice sa mga benepisyaryo ng Pantawid Pamilyang Pilipino Program sa Aklan at Capiz. "
0,"Iginiit ni Sen. Ronald “Bato” Dela Rosa na ang mga local government units (LGUs) ay “may (kapangyarihang) magpasya” sa paggamit ng mga confidential fund. Ipinagtanggol ni Dela Rosa si Vice President Sara Duterte, na iniulat na gumastos ng P2.69-bilyong confidential funds noong siya ay mayor ng Davao City mula 2016 hanggang 2022. Sa panayam ng DZBB Super Radyo 594khz noong Okt. 8, tinanong ni anchor Nimfa Ravelo ang senador kung dapat bang “i-clip” ang paggamit ng confidential funds ng LGUs, gaya ng iminungkahi ni Senate President Miguel Zubiri. Sinagot ni Dela Rosa na ang mga LGU ay mayroong “fiscal autonomy” sa pamamagitan ng kani-kanilang mga konseho ng lungsod o probinsiya upang magpasya kung maglalaan ng mga confidential fund sa budget. Idinagdag niya: “[J]ust like Davao City, malaki ‘yung kanilang confidential fund na binibigay dahil nakikita din ng konseho ng LGU na ‘yan na kailangan talagang suportahan natin itong local government with this kind of money para magamit ito… “Magtanong ka sa lahat ng mga armed forces, lahat ng military, police intelligence unit[s] na nasa Davao noon. Nakatanggap kami ng suporta in the form of gasolina. No’ng pulis pa ako, nakatanggap kami ng bigas monthly. Saan ba kinukuha ‘yan?” Sinabi ni Ravelo kay Dela Rosa na ang mga benepisyong binanggit niya ay hindi nagmumula sa confidential funds kundi mga line item sa budget. Sumagot ang senador: “Titingnan natin. Kaya nga confidential dahil may discretion sila kung saan gagamitin.”     "
0,"Isang YouTube video ang nagsasabing pumirma ng mutual defense treaty ang Pilipinas at Canada. Inupload noong Oct. 2, ang gawa-gawang video ay may pamagat na: “CHINA UMATRAS NA! PBBM GINULAT NG CANADA! PIRMADO NA GYERA! MUTUAL DEFENSE TREATY AT PERMANENTE EDCA.”   "
0,"Isang video sa YouTube at Facebook (FB) ang nagsasabing inutos ng Senado na ipasara ang Philippine Charity Sweepstakes Office (PCSO). Inupload noong Sept. 28, isang araw matapos humarap sa pagdinig ng Senado ang mga opisyal ng PCSO, may pamagat ang video na: “Senado Wasak ang PCSO Raffy Tulfo PUMUTOK sa Galit sa 2-ABUGADO ng PCSO bagong Modus ipapasara na!” Samantala, ipinakita sa thumbnail ang litrato ng pulisya na nagsasara ng isang PCSO outlet. May naka-edit itong text na nagsasabing: “PCSO SARADO NA UTOS NG SENADO!”  Ipinakita rin ng video ang pagdinig ng Senado noong Sept. 27 tungkol sa pagbubuwis sa premyo at sa integridad ng lotto games. Inupload ng YouTube channel na PINAS NEWS INSIDER ang kasinungalingang video at nagka-74,329 views, 4,400 likes at 1,495 comments. Ni-repost ng FB page na Deandre Mejia ang video at nagka-551 views. "
0,"Maraming YouTube video ang nagsasabing inutos ni Pangulong Bongbong Marcos na tanggalin sa Senado, ipakulong o paalisin sa Pilipinas si Sen. Robin Padilla. Ang mga kasinungalingang video na ito ay mga clickbait lang na nagpakita ng pagdinig ng Senado noong Sept. 12, kung saan kinuwestiyon ni Sen. Robin ang presensiya ng America sa West Philippine Sea. Unang inupload noong Sept. 14, isa sa mga video ang may headline na: “BUMALIKTAD SA CHINA! PBBM SINIBAK SI ROBIN! PABOR LUMUSOB AMERICA! PH NAVY SINUPALPAL SI PADILLA!” Isa pang video na inupload naman noong Sept. 15 ang umulit ng parehong kasinungalingan: “CHINA TATLONG ARAW NA GYERA! PBBM PAYAG TUMULONG AMERICA! TINANGGAL SI ROBIN! SINUPALPAL NG SENADO!” Isang linggo ang lumipas, noong Sept. 21, isa na namang kasinungalingang video ang nagsasabing inutos ni Marcos na ipakulong si Sen. Robin: “BUMALIKTAD SA CHINA! PBBM KULONG ANG HATUL! TUDAS SI PADILLA! SIBAK NASA PWESTO! KAKAPASOK LANG!”      "
0,Inedit ng isang YouTube channel ang tatlong litrato ng mga barko ng Chinese Coast Guard para pagmukhaing nawasak ang mga ito ng hindi matukoy na sandata. Pinost ang video noong Sept. 13 na may caption na: “GRABE ITO! Barko Ng China Coast Guard WASAK NANG TAMAAN Ng Hindi Pa Natutukoy Na SANDATA”   
0,"Isang YouTube video ang nagsasabing si Pangulong Bongbong Marcos at ang Senado ay pinatawan ng parusang kamatayan si France Ruiz. Si Ruiz at ang kanyang pamilya ay inakusahan ng isang kasambahay ng pangmamaltrato at pisikal na pananakit. Noong Sept. 24, isang YouTube channel ang nag-upload ng video na may caption na: “KAKAPASOK LANG Bagong utos PBBM at SENADO B-tay ang hatul kay France Ruiz Hinatulan ng Taong Bayan!”    "
0,"Kumalat sa YouTube at Facebook ang isang video na nagsasabing para magpakita ng lakas ang Amerika, nagpalipad ito ng bomber planes sa himpapawid ng Tsina. Sabi sa video, na inupload noong Sept. 23: “Sa isang nakakamanghang pagpapakita ng lakas militar, ipinadala ng Estados Unidos ang kanyang mabigat na long range na B-52 bomber sa airspace ng China.”  "
0,"Ilang netizen ang nagpakalat ng video ng pagsabog daw ng Bulkang Taal noong Sept. 21. “As of Today Sept. 21 ito na po ang itsura ng bulkan keep safe po sa mga malalapit na area,” sabi sa video na inupload sa TikTok noong araw na iyon. "
0,"Isang vlogger ang nagpapakalat ng mapanlinlang na impormasyon tungkol sa papel na ginampanan nina dating pangulong Ferdinand Marcos Sr. at dating senador Ninoy Aquino sa kasaysayan ng Pilipinas. Noong Aug. 8, ilan sa mga sinabi ng pro-Marcos vlogger na si Alona Villamim Sekiguchi sa kanyang vlog ay: si Ninoy ay isa sa mga nagpakana ng pagbomba sa Plaza Miranda noong 1971, at si Marcos ang dahilan ng payapang EDSA Revolution noong 1986. Sinasabi rin ng mapanlinlang na video na naging payapang rebolusyon ang People Power noong 1986 dahil inutusan ni Marcos ang mga sundalo na ’wag magpaputok ng baril sa daan libong kataong nagtipon sa harap ng Camp Aguinaldo."
0,"Binabatikos ang mga mambabatas ng oposisyon na kumukuwestiyon kung paano ginamit ni Vice President Sara Duterte ang P125-million confidential funds (CF) ng Office of the Vice President (OVP) noong 2022, sinabi ni Sen. Ronald “Bato” Dela Rosa na hindi sila ganoon ka-metikuloso ang pagsusuri sa CF ng OVP noong si Leni Robredo ang bise presidente. Sa panayam ng TeleRadyo Serbisyo 630 noong Okt. 1, sinabi ni Dela Rosa: “Pamumulitika. Eh, hindi naman lumabas ‘yung isyung ‘yan noon noong panahon nung ang vice president ay miyembro ng opposition, ‘no? Tahimik naman itong opposition pagdating sa pagtalakay ng confidential at intelligence funds na ‘yan. […] Pero sa panahon nila, noong si Vice President Leni Robredo nakaupo sa Office of the Vice President, tahimik naman itong opposition, hindi naman nila kinakalkal ‘yan, pero ngayon, masyadong maingay.” Sinasagot ni Dela Rosa ang political correspondent ng ABS-CBN na si RG Cruz, na nagtanong sa senador, isang kaalyado ni Duterte, kung ano ang masasabi niya sa mga isyung nakapalibot sa P125-million OVP CF, na nagamit sa huling 11 araw ng 2022. Tinanong din ni Cruz si Dela Rosa kung dapat sagutin ni Duterte ang mga isyung bumabagabag sa kanyang opisina, o kung ito ay isang kaso ng pamumulitika na maaaring makaapekto sa pag-asa ng bise presidente sa presidential race sa 2028. Sinabi ng senador na hindi lamang oposisyon ang interesado sa isyu, kundi maging ang mga maaaring maapektuhan ng posibilidad na tumakbo ni Duterte para sa pinakamataas na posisyon sa bansa. "
0,"Matapos manawagan sa Kongreso na tanggalin sa General Appropriations Act ang isang probisyon na nag-aatas sa Commission on Audit (COA) na maglathala ng Audit Observation Memorandum (AOM), binago ni Ombudsman Samuel Martires ang kanyang pahayag pagkalipas ng dalawang araw, na nagsabing ang talagang ibig niyang sabihin ay ang pagtanggal ng requirement na maglathala ng Annual Audit Reports (AAR) ng COA. Ito ay bilang reaksyon sa mga pahiwatig na ang Office of the Ombudsman ay “tumatanggap ng pera” kapag nagdi-dismiss ito ng kasong graft and corruption na inimbestigahan nito, sinabi ni Martires sa pagdinig ng komite sa House of Representatives sa P5.05-bilyong panukalang budget ng ahensya para sa 2024. Dalawang araw pagkatapos ng kanyang iminungkahing rebisyon sa GAA sa pagdinig ng House appropriations committee noong Set. 11, naglabas ang Office of the Ombudsman ng paglilinaw sa pahayag ni Martires. Sinabi nito: “In the recent budget hearing of the Office of the Ombudsman before the Committee on Appropriations of the House of Representatives, the Ombudsman mentioned that the Audit Observation Memorandum (AOM) ought not to be published when what he meant was the Annual Audit Report (AAR).” Ipinaliwanag nito na “hindi pinoprotektahan” ng Office of the Ombudsman “ang nagkakamali at tiwali” na mga opisyal at empleyado ng gobyerno. Sa halip, sinabi ng ahensya na matibay ang paniniwala ng tanggapan nito na ang Final Audit Report lamang ng COA ang dapat na mailathala dahil ang AAR ay “maaari pa ring pag-usapan sa apela sa harap ng Commission on Audit En Banc at ng Korte.” "
0,"Sa mga debate sa plenaryo noong Set. 20 sa panukalang 2024 budget ng Office of the Ombudsman, sinabi ni Manila Rep. Bienvenido Abante Jr., na sinipi si Ombudsman Samuel Martires, na walang batas na nag-aatas sa mga opisyal ng gobyerno na magsumite ng Statement of Assets, Liabilities and Net Worth (SALN). Tinanong ni GABRIELA Party-list Rep. Arlene Brosas si Abante Jr., ang sponsor ng panukalang 2024 budget ng Ombudsman sa House of Representatives, kung ano ang palagay ng Ombudsman sa hindi pagsisiwalat ng opisina ng SALNs at ang “non-proactive” na diskarte nito sa lifestyle checks. Sa isang minutong pagsususpinde ng sesyon na hiniling niya, nahuli si Abante sa livestream ng House of Representatives na nakikipag-usap kay Martires. Sa pagpapatuloy ng sesyon, sumagot si Abante Jr. kay Brosas: “Personally, wala akong problema doon sa SALN, eh. I always submitted my SALN properly. […] The thing is, unang-una, ang sabi ng ating Ombudsman, there is actually no law na we should submit the SALN.”   "
0,"Sa isang press release na inilathala sa kanyang Facebook page, sinabi ni House Speaker Martin Romualdez na ang “malaking pagbaba ng presyo ng bigas sa pandaigdigang merkado” ay bahagyang dahil sa pagpapatupad ng local price ceiling. Sa isang Facebook post noong Set. 7, ibinahagi ni Romualdez ang litrato ng isang graph na umano’y nagpapakita ng pagbaba sa pandaigdigang presyo ng bigas at may headline na nagsasabing: “Price of rice in [the] world market plummets by 21 percent following [the] price ceiling” Kasama sa litrato ang isang excerpt mula sa isang opisyal na press release na sumipi kay Romualdez na nagsasabing: “This remarkable development marks a significant shift in our agricultural landscape and offers hope for our local consumers […] Napatunayan na ang [Executive Order] 39 ni Pangulong (Ferdinand) Bongbong R. Marcos Jr. ay nagtakda ng kapuri-puring resulta hindi lamang sa ating bansa, (kundi sa buong mundo rin). Tayo ay umaasa na magtuloy-tuloy na ang pagbaba ng presyo ng bigas.”) Binanggit sa press release ang datos mula sa “U.S.-based Market Insider” na nagsasabing bumaba ang presyo ng bigas sa world market mula $384 kada metriko tonelada noong nakaraang Hulyo hanggang $332.4 noong Setyembre. "
0,"Matapos sabihin ng Pilipinas na handa itong i-host ang 2026 Summit ng ASEAN o Association of Southeast Asian Nations, tatlong videos sa YouTube ang nagsabing si Pangulong Bongbong Marcos ang “napiling” bagong lider ng ASEAN. Unang inupload noong Sept. 5, sabi sa video: “NAGULAT ANG LAHAT! GRABE PRES BBM! HAHAWAKAN NA ASEAN! ITO AYAW MANGYARE NG CHINA! PRES XI VS PBBM!” Habang pinakikita ng video ang pagdating ni Marcos sa opening ceremony ng ASEAN Summit sa Jakarta noong Sept. 5, sinabi ng narrator ng video na kinausap ng presidente ang lahat ng ASEAN leaders at sinabing sana raw ang sunod na pagpupulong ay ganapin sa China para makita kung tutupad ang China sa Code of Conduct sa West Philippine Sea. "
0,"Isang mambabasa ng VERA Files ang nagpa-fact-check ng isang produktong gatas na naglilinis at nag-de-detoxify raw ng baga. Ayon sa post noong Aug. 9 ng Facebook (FB) page na Lung Gold Milk – Specialty Milk For Lung Patients at tatlo pang FB page: “Pneumonia, Bronchitis, asthma, C.O.P.D. resolved right after 7 days of using Lung Gold Milk.” "
0,"Isang gawa-gawang quote ni Coach Chot Reyes ang kumalat sa Facebook pagkatapos matalo ng Gilas Pilipinas sa South Sudan sa FIBA World Cup. Aniya, mas galit pa raw ang mga Pilipino sa kaniya kaysa sa mga pulitikong hindi tumutupad ng mga pangako. Ayon sa pekeng quote card na may logo ng GMA News, sinabi ng dating head coach ng Gilas: “kung magalit kayo sa akin parang ako yung nangako ng 3-6 months at 20 pesos per kilo na bigas.”   "
0,"Ilang video sa Facebook at YouTube ang nagsasabing ang hagupit ng bagyong Hanna ay doble kaysa Yolanda. “BAGYONG ‘HANNA’ DOBLE ANG LAKAS SA YOLANDA! NAKAKATAKOT,” sabi ng mga video na inupload noong Aug. 30. Ang video na may maling impormasyon ay inupload habang papasok ang bagyong Hanna sa PAR. Ang video ay nagka-125,464 interactions sa Facebook page na Deandre Mejia (na ginawa noong Jun. 15, 2023) at 202,216 interactions sa YouTube channel na Balitang Pinas (na ginawa noong Nov. 20, 2019). "
0,"Sa isang talumpati kamakailan, muling sinisi ni Pangulong Ferdinand Marcos Jr. ang mga smuggler at hoarder bilang mga tanging dahilan ng pagtaas ng presyo ng bigas, na sumasalungat sa kanyang naunang utos na binanggit ang iba pang pandaigdigang salik na nagpapataas ng mga presyo. Bago umalis ng Maynila noong Set. 4 para dumalo sa 43rd ASEAN Summit sa Jakarta, Indonesia, nagtalumpati si Marcos at sinabing: “Sa lahat ng pag-aaral ng Department of Agriculture [DA] at lahat ng ibang ahensya ng pamahalaan, hindi namin makita ang magagandang dahilan kung bakit tataas ang presyo ng bigas ng ganito na lumalagpas ng singkwenta pesos ang bawat isang kilo. Ngayon, sa pag-aaral namin ang dahilan lamang dito ay talagang nandiyan ang mga smuggler at saka ang mga hoarder.”  "
0,"Noong Ago. 28, ang social media influencer na si Ayn Bernos ay nag-post ng apat na TikTok video na may #PoweredByFirstGen hashtag, na sinasabing ang natural gas ang “pinakamalinis sa lahat ng fossil fuels.” Sa kanyang mga video, sinabi ni Bernos: “Natural Gas ang pinakamalinis na nasusunog sa lahat ng fossil fuels dahil hanggang 60% na mas kaunting carbon dioxide ang nae-emit niya kumpara sa coal.” Inuulit niya ang pahayag na ito mula sa web page ng First Gen, isang subsidiary ng Lopez-led First Philippine Holdings Corp. na gumagawa at namamahagi ng kuryente, na nagsasabing: “Natural gas is the cleanest-burning of all fossil fuels, emitting up to 60% less carbon dioxide than coal. It also does not leave behind by-products like ash, sludge, and other particulate matter that are harmful to our health and the environment.”  "
0,"Maling inihayag ni Pastor Apollo Quiboloy na ang Commission on Human Rights (CHR) ay “hindi pinakikialaman” ang mga paglabag sa karapatang pantao ng New People’s Army (NPA). Ito ang kanyang reaksyon sa pahayag ni CHR Chairperson Richard Palpal-latoc na “handang makipagtulungan” ang ahensya sa International Criminal Court (ICC) sa imbestigasyon nito sa mga pagpatay na may kinalaman sa drug war noong Duterte administration. Sa isang programang pinamagatang “Give Us This Day” at ipinalabas sa Sonshine Media Network International (SMNI) noong Agosto 24, sinabi ni Quiboloy: “Commission on Human Rights ang pinag-uusapan dito. Eh, itong Commission on Human Rights hindi naman pinakikialaman ang human rights violations ng CPP-NPA-NDF [Communist Party of the Philippines – New People’s Army – National Democratic Front]. Saan maraming namatay, sa CPP-NPA-NDF terrorist group o sa drug war na ang pakay ay iligtas ang kabataan at ang lahat ng tao ng Pilipinas para hindi masira sa drugs at maging zombie nation tayo? Saan maraming namatay? Sabihin mo. Idinagdag ni Quiboloy, isang malapit na kaalyado ni dating pangulong Rodrigo Duterte: “Pilit nilang pinapapasok dito ang ICC. Eh, balik-balik na ‘yung ano natin dito… narrative na kahit ang pangulo natin na nagsabing we are cutting off ties with ICC… mga senador natin, mga congressmen natin. Lahat ng mga naririto ay ayaw nila na pakialaman tayo ng ICC.”    "
0,"Pinupuna ang artikulo ng balita sa Philippine Star noong Agosto 26 tungkol grupo ng mga mambabatas na nagbabantang magsampa ng impeachment complaint laban kay Vice President Sara Duterte-Carpio,” sinabi ni Badoy sa isang Facebook post noong araw ding iyon na: “The other guilty party here is Jonathan de Santos – online editor of Philstar online. He, too, is an urban operative of the CPP NPA NDF. Ang artikulo sa Philippine Star–isang broadsheet na pahayagan na iba sa online news site na Philstar.com–ay nagsabing tinitingnan ng mga mambabatas na kabilang sa Makabayan bloc ang posibilidad na magsampa ng impeachment complaint laban kay Duterte-Carpio dahil sa paggamit umano ng P125-million confidential funds sa 2022 nang walang pahintulot ng kongreso. Si Badoy, dating undersecretary sa Presidential Communications Office at tagapagsalita sa National Task Force to End Local Communist Armed Conflict, ay nagpahiwatig na si De Santos ay nagpapakalat ng propaganda ng CPP-NPA-NDF sa pamamagitan ng artikulo ng Philippine Star “para maging parang [ang] gobyerno ay walang silbi at corrupt.” Si Jeffrey “Ka Eric” Celiz, ang co-host ni Badoy sa SMNI show na “Laban Kasama ang Bayan,” ay gumawa rin ng katulad na pahayag noong Mayo na si De Santos ay “aktibo sa underground operations” ng CPP-NPA-NDF. Sa kanyang Facebook post, inilarawan din ni Badoy ang mga mambabatas ng Makabayan party-list – sina Arlene Brosas ng Gabriela, Raoul Manuel ng Kabataan at France Castro ng Alliance of Concerned Teachers – bilang “hindi mga mambabatas [kundi] mga operatiba sa lungsod ng teroristang” CPP-NPA- NDF. "
0,"Sinabi ni Presidential Adviser for Poverty Alleviation Larry Gadon, isang Marcos loyalist, sa isang media forum noong Ago. 8 na si Pangulong Ferdinand Marcos Jr. ang unang majority president sa kasaysayan ng mga eleksiyon sa Pilipinas. Tinanong kung ang kanyang appointment bilang presidential adviser ang dahilan kung bakit siya mahinahong nagsalita sa isang forum noong Ago. 8, sumagot si Gadon, isang disbarred na abogado na kilala sa pagbubuga ng mga bulgar na pananalita na humantong sa kanyang diskwalipikasyon bilang abogado: “Ngayon [n]analo si President Bongbong Marcos, ‘di tiklop ‘yong mga bibig nila (critics). In fact, for the first time in the history of Philippine elections, ngayon lang tayo nagkaroon ng majority president. In all other national elections, puro plurality lang, kaya hindi talaga makuha ‘yong suporta ng buong bayan. Eh, ngayon you have a majority president garnering more than 31 million votes.”  "
0,"Isang post sa opisyal na Facebook page ni Sen. Cynthia Villar ang nagsabing hindi na tumataas ang presyo ng bigas sa bansa mula nang ipatupad ang Rice Tariffication Law (RTL) noong 2019. Noong Hulyo 31, nag-post ang Facebook page ni Villar ng 31-segundong photo reel ng mga mag-aaral ng Agricultural and Biosystems Engineering na nagtapos ng kanilang internship sa Philippine Center for Postharvest Development and Mechanization. Ito ay may caption na: “Simula [na]ng maipasa ang Rice Tarrification (sic) Law, batas na akda ng ating Senadora Cynthia A. Villar, naging mechanized na ang rice farming sa bansa. Ang hindi pagmamano mano ng tanim at ani ay naging mas mabilis ang produksyon at mas madami ang output ng ating rice farmers. At dahil sa batas na ito, hindi na tumaas ang presyo ng bigas sa bansa. Kaya’t patuloy ang pamimigay ng agricultural machineries pati na ang training ng pag gamit nito.”  "
0,"Sinabi ni Sen. Ramon “Bong” Revilla Jr. na si dating first lady Imelda Marcos ang nasa likod ng flood control tax noong 1972. Ang 25-sentimong “special metropolitan flood tax” ay ipinataw sa tiket ng lahat ng sinehan sa Metro Manila alinsunod sa Presidential Decree (PD) No. 18 na nilagdaan ni dating pangulong Ferdinand Marcos Sr. dalawang linggo matapos niyang ipailalim ang buong bansa sa batas militar noong Set. 21, 1972. Sa joint hearings ng Senate committees on public works ang environment, natural resources and climate change noong Agosto 9, sinabi ni Revilla, tagapangulo ng Committee on Public Works: “As early as the 70s, no less than our president’s mother, madam Imelda Marcos, the mother of Senator Imee [Marcos], acknowledged the problem of flooding in our society. She even instituted the flood control tax collecting 25 centavos for the sale of movie tickets during the golden age of Philippine cinema, when the ticket booths were flocked by the public.”   "
0,"Isang araw matapos magbigay ng kanyang ikalawang State of the Nation Address noong Hulyo 24, sinabi ni Pangulong Ferdinand Marcos Jr. na tinanggap niya ang pagbibitiw ng 18 pulis na sinasabing sangkot sa kalakalan ng iligal na droga. "
0,"Sa pagsasabing ang magkasalungat na maritime claim ng Pilipinas at China sa Ayungin Shoal ay isang “gray area,” kinontra ni Pangulong Ferdinand Marcos Jr. ang mga pahayag ng Department of Foreign Affairs (DFA) at ng National Task Force for the West Philippine Sea ( NTF-WPS) na ang desisyon ng arbitral court noong 2016 ay nagdeklara sa lugar bilang hindi maikakailang bahagi ng Philippine exclusive economic zone at continental shelf. Noong Agosto 5, dalawang sasakyang pandagat ng Chinese Coast Guard (CCG) ang gumamit ng water cannon para pigilan ang tatlong bangka ng Philippine Coast Guard (PCG) na pumasok sa Ayungin Shoal para maghatid ng mga supply sa mga sundalong nakatalaga sa BRP Sierra Madre na nabalahaw sa bato mula noong 1999. Nang hingan ng komento makalipas ang dalawang araw, sinabi ni Marcos: “Ang position ng China, siyempre sinasabi nila ‘kami ang may-ari nito, eh kaya pinagtatanggol namin.’ Eh, tayo naman sinasabi: ‘Hindi! Kami ang may-ari nito kaya ipinagtatanggol namin.’ Kaya’t ‘yun ang nagiging gray area ngayon.” Idinagdag ni Marcos na tatawag siya ng command conference para talakayin ang pinakabagong insidenteng ito sa Ayungin Shoal, na kilala sa buong mundo bilang Second Thomas Shoal ngunit tinukoy bilang Ren’ai Reef ng China. "
0,"Sa kanyang ikalawang State of the Nation Address noong Lunes, Hulyo 24, sinabi ni Pangulong Ferdinand Marcos Jr. na napatunayan ng kanyang administrasyon na kaya nitong ipababa ang presyo ng pagkain. Ipinagmamalaki ang mga nagawa ng Kadiwa program ng Department of Agriculture (DA), sinabi ni Marcos: “Napatunayan natin na kayang maipababa ang presyo ng bigas, karne, isda, gulay at asukal. Malaking tulong ang Kadiwa Store na ating muling binuhay at inilunsad.” Nauna nang sinabi ni Marcos na papalapit na ang kanyang administrasyon sa kanyang pangako sa kampanya na ibaba ang presyo ng bigas sa P20 kada kilo. "
0,"Sa kanyang ikalawang State of the Nation Address (SONA) noong Lunes, Hulyo 24, ipinagmalaki ni Pangulong Ferdinand Marcos Jr. ang 6.4% na paglago sa gross domestic product (GDP) sa unang quarter ng 2023. Sinimulan ni Marcos ang kanyang isang-oras-at-11-minutong SONA sa pamamagitan ng paglalatag ng economic figures: “While the global prospects were bleak, our economy posted a 7.6% growth in 2022—our highest growth rate in 46 years. For the first quarter of this year, our growth has registered at 6.4%. It remains within our target of 6-7% for 2023. We are still considered to be amongst the fastest growing economies in the Asian region and in the world.” "
0,"Inulit ni Wang Wengbin, tagapagsalita ng Ministry of Foreign Affairs ng China, ang isang maling pahayag na ang Ren’ai Reef (kilala bilang Ayungin Shoal sa Pilipinas) ay bahagi ng China. Nang tanungin tungkol sa insidente noong Hunyo 30 sa isang press conference noong Hulyo 6 sa Beijing, sumagot si Wang: “The Ren’ai Reef is part of China’s Nansha Islands. On June 30, the Philippine Coast Guard vessels intruded into the waters off the Ren’ai Reef without Chinese permission. In accordance with the law, the Chinese Coast Guard vessel carried out law enforcement activities to uphold China’s territorial sovereignty and maritime order. The Chinese side’s maneuvers were professional and restrained.”"
0,"Nagpakalat ang isang netizen ng  anunsyong nagsasabi na tumatanggap ng aplikasyon ang opisina ng senador at ng departamento para sa P3,000 na ayuda sa mahihirap. Sabi sa Facebook (FB) posts ng isang netizen: “Ngayong Araw tatanggap na po Ang opisina ni Sen. Robin Padilla Ng mga MABIBIGYAN NG Tulong PINANSYAL 3,000 pesos Mag palista na Dito.” Ang posts ay may picture pa ni Sen. Robin para magmukhang totoo. "
0,"Ayon sa ilang Facebook (FB) post, ang mga Pilipinong nag-80th birthday ay may makukuha na cash gift. Pinost ng FB page na Pinas Update ang video na may caption na: “Good news ito kay lola at lolo, senior citizens 80 year old pwede na tumangap nang 100k.”  "
0,Kumakalat sa Facebook (FB) ang isang abisong nagsasabi na puwedeng dumiretso sa Philippine Overseas Employment Administration (POEA) ang mga Pilipinong nais mag-apply bilang kasambahay sa South Korea. Sabi sa isang FB post: “Domestic helper in Korea Approved Na 83-84k a month! No agency po..direct sa POEA! Ano pa iniintay nio apply na.”  
0,"Sinabi kamakailan ni Pangulong Ferdinand Marcos Jr., ang concurrent secretary of agriculture, na ang programa ng kanyang ama na Masagana 99 ay “nagawang self-sufficient [ang Pilipinas] at rice exporting ang bansa,” at binanggit ito bilang isa sa “maraming milestones” sa 125-taong kasaysayan ng Department of Agriculture (DA). Sa kanyang talumpati sa ika-125 anibersaryo ng pagkakatatag ng DA noong Hunyo 20, sinabi ni Marcos: “Starting as the Department of Agriculture and Manufacturing 125 years ago, the Department of Agriculture has seen the realization of many milestones such as the implementation of the Masagana 99 program, which made the country self-sufficient and a rice exporting country; the implementation of the Agriculture and Fisheries Modernization Act of 1997, this mobilized rural development and the modernization of the country’s agriculture and fisheries sector; and the promotion of urban agriculture to address concerns on food supply during [the] COVID-19 pandemic.” "
0,"Sa isang panayam sa The Chiefs, flagship current affairs program ng ONE News, sinabi ni Sen. Ronald “Bato” Dela Rosa na ang pahayag kamakailan ni dating pangulong Rodrigo Duterte tungkol sa mga pulis na sangkot sa illegal drug trade ay dahil sa pagkadismaya. "
0,"Sa harap ng kanyang mga tagasuporta sa Cebu City noong Mayo 27, ipinagmalaki ni Pangulong Ferdinand Marcos Jr. na ang Pilipinas ang “pinakamabilis na lumalagong bansa sa mundo,” na iniuugnay ito sa tamang direksyon na tinahak ng kanyang administrasyon upang matupad ang kanyang mga pangako noong kampanya. Sa kanyang talumpati, sinabi ni Marcos: “Sa ngayon, ‘yung ekonomiya natin dito sa Pilipinas, kasama ko lang ‘yung mga business community ng European Union at ‘yung mga iba’t ibang bansa, tayo ngayon ang fastest growing country sa mundo. Tama ‘yung ating direksyon. Tama ‘yung ating mga iniisip. Tama naman ‘yung ating mga ipinaglaban.”   "
0,"Ilang pekeng Facebook page ang gumagamit kay Doc Liza Ramoso-Ong bilang endorser ng pabangong nakagagamot daw ng mga impeksiyon at amoy sa ari ng babae. Noong May 9, nag-post ang pekeng Facebook page na “Doctor Lizza R.ongg – Health Tips” na nirekomenda raw ni Doc Liza ang Vitoria, na may mga sangkap daw laban sa bakterya at pamamaga at nagpapagaling ng mga impeksiyon sa ari ng babae. "
0,"Limang Facebook page ang gumagamit ng pangalan ng lisensiyadong manggagamot na si Kilimanjaro Tiwaquen (mas kilala sa social media bílang Dr. Kilimanguru), para mag-endorso ng dried fruit cereal. Ayon sa anim na post, ang Fresco Dried Fruits Cereal ay mayaman sa vitamins, fiber, antioxidants, at omega 3, 6, and 9."
0,"Isang Facebook page na nagpapanggap na Department of Social Welfare and Development ang nagpo-post na namimigay raw ang DSWD ng limang libong pisong ayuda sa mga nag-register ng SIM. Noong May 4, ang pekeng Facebook page ng DSWD ay dalawang beses nag-post nang may parehong caption na: “ATTENTION. Tinatawagan ang lahat ng mga naka REGISTER na ng SIM CARD, kunin nyo na ang 5k Ayuda MAG FILL UP SA LINK PARA MAIPADALA NA.”"
0,"Sinabi ni Foreign Affairs Undersecretary Carlos Sorreta na pinanindigan ng Supreme Court (SC) ang isang “literal na paglalarawan” ng pambansang teritoryo sa desisyon nitong ideklarang labag sa konstitusyon ang Joint Marine Seismic Undertaking (JMSU). Sa isang pagdinig noong Mayo 17 ng Senate Committee on Government Corporations and Public Enterprises, idiniin ni Sorreta ang kahalagahan ng joint development at resource sharing sa mga internasyonal na relasyon sa gitna ng “napakahirap na tunggalian” sa South China Sea. Sinabi niya na ang desisyon ng SC na pawalang-bisa ang JMSU ay may mga “malaking implikasyon” dahil “sa halip na protektahan, pinapayagan ang aming pag-access sa resounces sa mga pinagtatalunang lugar, hindi kami pinapayagang makipagtulungan sa ibang mga bansa upang makinabang mula sa resources na ito.” Sinabi pa ni Sorreta: “…it’s generally accepted that EEZ is not national territory but the Supreme Court has upheld the literal description of national territory in Article I of the Constitution  which ties our hands now to engage not only to be able to tap the resources together with others but has stopped us from the confidence building measure of building further cooperation.” "
0,"Halos isang taon matapos umalis sa Malacañang, sinabi ni dating pangulong Rodrigo Duterte na ang kanyang buwanang take-home pay ay “P197,000 lamang” sa kabila ng sinasabi niyang napakalaking gawain kaya’t gising siya hanggang madaling araw bilang chief executive ng bansa. Sa kanyang tatlong oras na talk show sa SMNI News Channel, binanggit ni Duterte ang kanyang suweldo noong siya ay presidente matapos siyang tanungin ni pastor Apollo Quiboloy tungkol sa posibilidad ng kanyang anak na si Vice President Sara Duterte na tumakbo para sa mas mataas na posisyon. Sinabi ng dating pangulo: “I pray that they (Duterte children) [will] remain … iyong fortitude nila sa buhay (their fortitude in life), especially itong (the) public office vis-a-vis iyong corruption … Mahirap kasi (Because it’s difficult) to seek a higher position, tapos (and) you maintain na (that) ‘yung, kulang talaga palagi (the [salary] is often inadequate).” Pagkatapos ay ikinuwento ni Duterte ang mga pinaghihirapan ng pangulo, kabilang ang mababang suweldo para sa napakaraming trabaho na ginagawa nito. Sinabi niya: “… Ang sweldo mo ang liit. Iyong nakita ko iyong nasa gobyerno, pastor, na tinatamasa iyong mga suweldo nila. Mga consultant, P300,000 … Alam mo ang sweldo ko talaga, pastor, ang take-home pay ko mga P197,000 lang.”    "
0,"Sumang-ayon si dating pangulong Rodrigo Duterte sa kanyang kahalili na si Ferdinand Marcos Jr. na ang mga pang-aabuso sa karapatang pantao ay nangyari sa kanyang digmaan laban sa iligal na droga. Sa Mayo 9 episode ng programa ni Duterte na Gikan sa Masa, Para sa Masa na ipinalabas sa Sonshine Media Network International, nag-react siya sa komento ni Marcos sa pagpapatupad ng war on drugs: “He was right. Tama siya na along the way ([Marcos] was right that), in the enforcement of the law, a rigid attitude towards the enforcement of the law, abuses will be committed. Ngayon sasabihin ko (I’ll say it now), I’ll go farther, not only abuses, sometimes killing[s] … unnecessarily.” Idinagdag niya: “… collateral damage, marami ‘yan, but those were never intended, I am sure … Pero abuses, marami, kasi high-handed talaga ang enforcement, eh. (But there were a lot of abuses because enforcement was high-handed.)” Apat na araw bago nito, sinabi ni Marcos sa isang talumpati sa Center for Strategic & International Studies sa kanyang unang working trip sa United States: “Most of the discussion (sic) that are critical of the human rights situation of the Philippines derive from the policy that we undertook to fight the drug war. And perhaps we – and in my view, what had happened in the previous administration is that we focused very much on enforcement. And because of that, it could be said that there were abuses by certain elements in the government, and that has caused some concern with many – in many quarters about the human rights situation in the Philippines.” "
0,"Sa isang Facebook post, sinabi ng Bureau of Communications Services (BCS), isang attached agency ng Presidential Communications Office, na ang EDSA Greenways ay “isa sa mga proyekto ng administrasyon ni Pangulong Ferdinand Marcos Jr.” Ito ay nangangailangan ng konteksto. Sa isang Facebook post noong Mayo 27, sinabi ng BCS, na responsable para sa pagbibigay-alam ng mga priyoridad at mga nagawa ng pangulo sa pamamagitan ng iba’t ibang platform tulad ng mga publikasyon at mga espesyal na kaganapan: “Ngayong Road Safety Month, alamin natin kung ano ang EDSA Greenways Project, isa sa mga proyekto ng administrasyong Ferdinand R. Marcos Jr. na naglalayong mapabuti ang sitwasyon ng mga pedestrian at commuter sa Kamaynilaan.” "
0,"Binanggit na naman ni Senador Ronald “Bato” Dela Rosa sa pagdinig sa Senado ang maling impormasyon na mayroon siyang kaso sa International Criminal Court (ICC) dahil sa kanyang kampanya laban sa ilegal na droga. Mapanlinlang din niyang sinabi na ipagpapatuloy niya ang kampanya kahit na siya ay “bitayin” ng korte na nakabase sa Netherlands. Iginiit ni Dela Rosa noong Peb. 17 na siya at si dating pangulong Rodrigo Duterte ay “co-accused” sa isang kaso sa ICC dahil sa kontrobersyal na “war on drugs” ng huli. Sa pagdinig ng Senate Committee on Public Order and Dangerous Drugs noong Mayo 23, nagpahayag ng pagkadismaya ang dating hepe ng Philippine National Police (PNP) sa pagkakasangkot ng 49 na anti-narcotics police operatives sa tangkang pagtatakip sa pag-aresto sa kanilang ang kapwa opisyal na si Rodolfo Mayo Jr., na sinasabing nagmamay-ari ng isang lending company sa Maynila kung saan hindi bababa sa 990 kilo ng shabu na nagkakahalaga ng P6.7 bilyon ang nasamsam noong Oktubre 2022. Sinabi ni Dela Rosa: “Ang kinasasama ng loob ko dito sa inyo,… makinig kayong lahat mga pulis. Ako, umaabot na ‘yong kaso ko sa ICC dahil sa paglalaban natin sa droga, dahil sa ating war on drugs. Tapos kayo pala, pera-pera ang iniisip ninyo. Kayo pa ang pasok sa sindikato.” Sa huling bahagi ng halos anim na oras na pagdinig, sinabi niya: “Ang buhay ko naka-alay na dito sa anti-drugs. ‘Yong adbokasiya ko ‘yan hanggang mamatay ako. Lalabanan ko ‘yang anti-drugs na ‘yan kahit na bitayin ‘nyo ko sa ICC, kahit sa’n tayo aabot dito.”  "
0,"Sa isang pampublikong pagdinig ng Senate Blue Ribbon Committee noong Mayo 23, anim na beses na nagbago si Agriculture Undersecretary Domingo Panganiban sa mga pahayag hinggil sa direktiba ni Pangulong Ferdinand “Bongbong” Marcos Jr. sa unang bahagi ng taong ito na mag-angkat ng asukal. Sa pagdinig, nag umpisa si Panganiban sa unang pagsipi kay Marcos na nagsasabing, “Tayo muna ang gumawa,” na tumutukoy sa kanyang utos na bumili ng asukal mula sa ibang bansa dahil sa kakulangan, sa isang pulong ng Sugar Regulatory Administration (SRA) sa na sinasabi lang ng pangulo, “Mag-angkat tayo.” Binalikan din ng undersecretary ang kanyang pahayag na partikular na ipinag-utos ni Marcos, na siyang Agriculture secretary din, ang pag-aangkat ng asukal sa pamamagitan lamang ng mga piling importer. "
0,"Habang dumaranas ng matinding tag-init ang Pilipinas ngayong buwan, kumalat ulit ang dalawang taon nang Facebook (FB) post na nagbababala sa pag-inom ng nagyeyelong tubig kapag tag-init, dahil magdudulot daw ito ng pagputok ng mga ugat ng dugo (blood vessels). Ang maling babala, na ni-repost ng FB page ng local gym na Fusion Fitness mula sa hindi malamang source noong April 2019, ay nagbabala rin sa paghihilamos at paghuhugas ng kamay o paa gamit ang malamig na tubig kapag tag-init dahil nabibigla raw nito ang katawan. Nirekomenda rin ng FB post na kapag galing initan, maghintay muna ng 30 minuto para mapalamig ang katawan at makapag-adjust sa temperatura sa loob ng bahay. Nag-abiso rin ito na uminom na lang ng maligamgam na tubig. "
0,"Sinabi ni Pangulong Ferdinand Marcos Jr. noong Mayo 11 na hindi na pinalawig ang “emergency status” ng Pilipinas. Nang tanungin ng isang reporter kung babaguhin niya ang “COVID health status” sa Pilipinas bunga ng deklarasyon ng WHO, sinabi ni Marcos: “We did not restore the emergency status of the Philippines. Matagal na (for a long time now), last year pa. So we don’t need to do anything. We’re already on normal footing.” "
0,"Ilang Facebook (FB) pages at groups ang nagpakalat ng post na nagsasabing puwede nang dumiretso ng college ang mga grade 10 pagtapos mag-high-school dahil binasura na ang K to 12. Unang na-share nitong May 7, ang magkaparehong posts ay nagsasabing: “Yeahhh!!! G-10 Next yr Direct to College na Wla Ng K-12”"
0,"Pagtukoy ni Pangulong Ferdinand “Bongbong” Marcos sa mga isyu sa Reed Bank (Philippine name: Recto Bank) bilang tugon sa tanong tungkol sa napipintong pagkaubos ng Malampaya gas field sa isang international leadership forum sa Washington, D.C. Sa pagsasalita sa Center for Strategic and International Studies Southeast Asia Program, tinanong si Marcos tungkol sa “pinakamalaking kagyat na pangangailangan na kailangang tugunan ng Pilipinas sa napipintong pagkawala ng Malampaya field sa 2027.” Sinagot niya na ang tanging paraan upang malutas ang “mga natitirang isyu sa Malampaya gas field” ay ang patuloy na pakikipag-negosasyon sa China: “But the Malampaya fields, the natural gas fields that lie within our baselines and within our exclusive economic zone and that again is being questioned in certain cases, certain areas by China.” Idinagdag ni Marcos: “China claims certain areas of the sea, the nine-dash line, and covers just about the entire West Philippine Sea. We, on the other hand, have established our baselines, which have been recognized and accredited by UNCLOS. And therefore, there is that conflict.”    "
0,"Noong World Press Freedom Day, Mayo 3, sinabi ni Celiz sa isang episode ng Laban Kasama Ang Bayan ng SMNI: “Before we got on board, we checked on him. Itong si Jonathan De Santos ay naging aktibo po sa underground operations ng CPP-NPA-NDF no’ng kabataan niya…” Hinikayat ni Lorraine Badoy, dating tagapagsalita ng National Task Force to End Local Communist Armed Conflict, sinabi ni Celiz: “​​At ang NUJP ay plataporma na binuo ng CPP-NPA-NDF para mag-infiltrate sa hanay ng mga midya in the guise of press freedom promotion and in the guise of independent journalism.”   "
0,"Sa pagbibigay-katwiran ng red-tagging ng mga aktibista at electric cooperative bilang mga miyembro ng Communist Party of the Philippines (CPP), ang armadong grupo nito, ang New People’s Army (NPA), at koalisyon ng mga progresibong grupo, ang National Democratic Front (NDF), inulit ni Lorraine Badoy ang isang  pahayag na nagpasya ang Korte Suprema noong 2015 na ang pagkilala bilang mga miyembro ng kilusang komunista ay “hindi naglalagay ng panganib sa buhay, kalayaan, seguridad para sa mga tao.” Sa episode ng Laban Kasama ang Bayan na ipinalabas sa Sonshine Media Network International (SMNI) noong Mayo 3, sinabi ni Badoy, dating tagapagsalita ng National Task Force to End Local Communist Armed Conflict, at nagpakilalang dating opisyal ng NPA na si Jeffrey Celiz, nang walang iniharap na anumang ebidensiya, na ang Benguet Electric Cooperative (BENECO) at ang National Electrification Administration (NEA), isang korporasyong pag-aari at kontrolado ng gobyerno, ay “infiltrated” ng CPP-NPA-NDF. Nakisawsaw ang SMNI anchor na si Franco Baranda at sinabi sa Filipino na “alam na nila ito sa simula pa lang, halos lahat ng sektor ay napasok na ng CPP-NPA-NDF,” ngunit ngayon ay binabanggit na nila ang mga pangalan, na sinagot ni Badoy: “Napapanindigan natin ‘yung mga pangalan na ‘yon at saka wala namang – wala tayong nilalabag na batas doon.” Idinagdag niya: “Ang sinabi ng Supreme Court there is no danger to life, liberty and security when you’re identified as a member of the CPP-NPA-NDF.”  "
0,"Sa gitna ng inaasahang kakulangan sa supply ng mga plaka para sa mga motorsiklo at sasakyan, binago ni Land Transportation Office (LTO) chief Jose Arturo “Jay Art” Tugade ang kanyang naunang pahayag na maaaring “gumawa” ng plate number ang mga may-ari ng sasakyan para matugunan ang isyu ng kakulangan. Sa isang press briefing noong Abril 27, sinabi ni Tugade: “Unang-una po siguro, nais ko lang pong bigyang liwanag na bawal po mag-print ng sariling plaka. Bawal po gumawa ng sariling plaka. Ang natukoy ko po doon sa nabanggit ko ay dalawang uri po no’ng plaka: Mayro’n po tayong temporary plate at meron din po tayong improvised plate. Pero nais ko lang pong ulitin ulit bawal po mag-print ng sariling plaka.”"
0,"Sa hindi bababa sa dalawang social media posts, sinabi ni Pangulong Ferdinand “Bongbong” Marcos Jr. na ang ekonomiya ng Pilipinas ay nangunguna sa lahat ng bansa sa Asia pagdating sa paglaki ng projected gross domestic product (GDP) batay sa ulat ng International Monetary Fund (IMF) noong Abril. Nag-post ang pangulo ng litrato ng GDP growth forecast ng Pilipinas kumpara sa mga bansa sa Asia na may caption na: “Nangunguna ang ekonomiya ng Pilipinas sa buong Asya sa 6% nitong projected GDP growth ayon sa World Economic Outlook na inilabas ng International Monetary Fund nitong Abril.” "
0,"Sa pagpapaliwanag ng mga benepisyo ng glutathione, sinabi ng doktor na si Alvin Francisco, na mayroong mahigit 885,000 followers sa TikTok, na nakatutulong ang pag-inom ng oral glutathione sa pag reverse ng fatty liver. Sa isang tatlong minutong video, sinagot ni Francisco ang mga tanong ng kanyang mga tagasunod tungkol sa paggamit ng oral glutathione. Hindi bababa sa dalawa ang nagtanong kung ang glutathione, partikular na binabanggit ang isang tatak na Nekothione, ay nakasisira ng atay ng tao. Sinagot ni Francisco, na kasalukuyang kumukuha ng kanyang residency sa radiology sa National Kidney and Transplant Institute: “Hindi po nakakasira, sa totoo lang baliktad. Hindi siya nakakasira, nakakatulong pa siya sa sakit na kung tawagin ay NAFLD or non-alcoholic fatty liver disease.” Idinagdag niya: “Since ang glutathione ay very potent antioxidant, nakakatulong siya sa pagre-reverse ng fatty liver.” Upang suportahan ang kanyang pahayag, binanggit ng doktor ang isang pag-aaral noong 2017 na nagsuri sa “potensyal na mga therapeutic effect” ng oral glutathione sa 34 pasyenteng Hapon na na-diagnose na may NAFLD. Ito ay isang kondisyon kung saan namumuo ang labis na taba sa atay ng isang tao, hindi dahil sa labis na pag-inom ng alak. Karaniwang nakakaapekto ito sa mga taong overweight o may insulin resistance gaya ng mga pasyenteng may diabetes. Sa bandang huli sa video, idinagdag ni Francisco na ang pag inom ng oral glutathione ay dapat na sinamahan ng pagbabago ng lifestyle at ehersisyo. "
0,"Sinabi ni Cagayan de Oro City Rep. Rufus Rodriguez na ang Makati Business Club (MBC) at ang Financial Executives Institute of the Philippines (FINEX) ay tumalikod sa kanilang suporta sa pag-amyenda sa 1987 Constitution. Nagbigay ng reaksyon si Rodriguez sa joint statement noong Marso 24 na inilabas ng anim na malalaking organisasyon ng mga negosyante, kabilang ang MBC at FINEX, na tumututol sa mga hakbang sa House of Representatives para sa isang Constitutional convention (Con-con) para ipasok ang mga pagbabago sa mga probisyon sa ekonomiya ng Charter. Sa isang pahayag noong Marso 26, sinabi ni Rodriguez: “MBC and Finex are now against Charter amendments. Before this position, they were in favor of changing the Constitution’s economic provisions.”  "
0,"Iginiit ni Pangulong Ferdinand Marcos Jr. na hindi na maaaring umapela ang kanyang administrasyon sa International Criminal Court (ICC) kasunod ng pagtanggi sa kahilingan nitong suspendihin ang pagpapatuloy ng imbestigasyon sa drug war. Sa isang panayam ng media noong Marso 29, tinanong ng mga mamamahayag si Marcos tungkol sa susunod na hakbang na gagawin ng gobyerno matapos ibasura ng ICC Appeals Chamber, na dumidinig ng mga petisyon kaugnay ng admissibility at hurisdiksyon, ang kahilingan ng gobyerno na maglabas ng suspensive effect habang hinihintay ang resolusyon ng apela nito laban sa desisyon ng Pre-Trial Chamber I noong Enero 26 na ipagpatuloy ang pagsisiyasat. Sinabi ni Marcos: “We don’t have a next move. That is the extent of our involvement with the ICC. That ends all our involvement with the ICC because hindi na tayo pwedeng mag-appeal (we cannot appeal anymore). The appeal has been – the appeal has failed. And there’s – in our view, there is nothing more that we can do in the government.” Idinagdag niya: “And so at this point, we essentially are disengaging from any contact, from any communication, I guess, with the ICC … We ended up with the same position that we started with, and that is, we cannot cooperate with the ICC considering the very serious questions about their jurisdiction and … what we consider to be interference and practically attacks on the sovereignty of the Republic.”  "
0,"Noong unang bahagi ng Marso, nag-host ang National Intelligence Coordinating Agency (NICA) sa CALABARZON ng isang orientation para sa mga empleyado ng gobyerno upang mapigilan sila sa pagsali sa mga grupo tulad ng Kilusang Mayo Uno at Alliance of Concerned Teachers. Pagkatapos ng kaganapan, ang mga dumalo ay binigyan ng isang polyeto na nagsasabing, bukod sa iba pang mga bagay, ang red-tagging ay isang terminong likha ng “communist terrorist groups” (CTG). Sa 23-pahinang handout, nilagyan ng label ang limang party-list organizations (Kabataan, GABRIELA Women’s Party, Bayan Muna, Anakpawis at Alliance of Concerned Teachers) at hindi bababa sa 11 iba pang civil society groups bilang “communist terrorist groups.” Tinukoy nito ang red-tagging bilang: “… isang salita na ginawa ng mga CTG upang siraan ang gobyerno na kumikilala lamang sa mga personalidad at mga organisasyon na miyembro, may kaugnayan, o sumusuporta sa komunistang teroristang grupo.”  "
0,"Muling iginiit ni Pangulong Ferdinand Marcos Jr. na papalapit na ang kanyang administrasyon sa pangako nito noong kampanya na ibababa ang presyo ng bigas sa P20 kada kilo. Sa paglulunsad ng Kadiwa ng Pangulo project sa Camarines Sur noong Marso 16, sinabi ni Marcos: “‘Yung aking pangarap na sinabi na nung bago akong upo na sana mapababa natin ang presyo ng bigas ng P20; hindi pa tayo umaabot doon, dahan-dahan, palapit. Nasa P25 na lang tayo, kaunti na lang maibababa natin ‘yan.”"
0,"Iginiit ni Pangulong Ferdinand “Bongbong” Marcos Jr. sa iba’t ibang post sa social media na bumaba ang pangungutang ng pambansang pamahalaan mula P2.58 trilyon noong 2021 hanggang P2.16 trilyon noong 2022, na nagpapatunay na epektibo ang patakaran sa pamamahala ng budget ng kanyang administrasyon. Nakasaad sa mga caption ng mga post sa social media ni Marcos na: “Mas mababa ng 16% ang ating inutang para sa 2022 kumpara sa taong 2021! Patunay ito na epektibo ang ating polisiya sa pangangasiwa ng ating budget at pagpapababa ng pagdepende natin sa utang para matugunan ang mga pangangailangan natin sa bansa.”  "
0,"Ipinahayag kamakailan ni Albay Rep. Joey Salceda na ang inflation rate ng Pilipinas ay “isa sa pinakamababa pa rin sa mundo,” at sinabing ito ay malamang na “bunga ng diskarte” ng economic managers ng bansa. "
0,"Muling iginiit ni Justice Secretary Jesus Crispin “Boying” Remulla noong Marso 1 na walang hurisdiksyon ang International Criminal Court (ICC) na imbestigahan ang mga umano’y krimen laban sa sangkatauhan na nangyari sa drug war ni dating pangulong Rodrigo Duterte at Davao Death Squad killings. Sa pagsasalita sa ika-52 sesyon ng United Nations Human Rights Council (UNHRC), sinabi ni Remulla: “Excellencies, the Philippines continues its open, constructive, and active engagement on human rights with UN and international stakeholders, including civil society… Yet, we draw the line, as any sovereign state must, when an international institution overreaches and departs from the boundaries of its creation. [I]n this context, the Philippine government rejects the ICC’s decision to resume investigations over alleged crimes committed during [the] anti-illegal drug campaign. The Philippines has a fully functioning justice system. Under the complementarity test, the ICC therefore has no jurisdiction over Filipino citizens whatsoever.” "
0,Iginiit ng abogadong si Larry Gadon na ang mga paglabag sa karapatang pantao noong panahon ng diktadura ni Ferdinand Marcos Sr. ay napatunayang hindi totoo at inimbento lamang at ginamit bilang propaganda ng oposisyon. 
0,Inilarawan sa ulat ng Inquirer.net sina dating pangulong Rodrigo Duterte at Sen. Ronald “Bato” Dela Rosa bilang “kabilang sa mga kinasuhan sa International Criminal Court (ICC)” dahil sa umano’y mga krimen laban sa sangkatauhan kaugnay ng mga pagpatay sa giyera laban sa droga. Ang huling paragraph ng artikulo ng Inquirer.net ay nagsabi: “Dela Rosa and Duterte are among those charged before the ICC for crimes against humanity in connection with the thousands of people killed in their drug war.” 
0,"Dalawang linggo makaraan ang planong i-convert ang mga bike lane sa Ayala Avenue at gawing shared lane o sharrows, binawi ng Make It Makati – isang collaboration ng Makati City government, Ayala Land, Inc. at Makati Commercial Estate Association – ang proyesto pagkatapos tutulan ito ng mga transport group. Sa isang pahayag noong Peb. 24, sinabi ng Make It Makati: “Representatives of the #MakeItSaferMakati movement, Ayala Land, Inc. (ALI), and the Makati Business Club’s (MBC) Business for Biking Program […] agreed to maintain the protected bike lanes and to jointly study and implement various street design solutions.” Idinagdag nito: “Ayala Avenue will continue to host a physically protected and enforced bike lane – with bollards to separate cyclists from other vehicles, road studs for better visibility, and with enforcement through the Makati Parking Authority.”    "
0,"Ipinaliwanag ni Sen. Jinggoy Estrada noong Peb. 21 na naghain siya ng resolusyon na humihimok sa Senado na tutulan ang pagpapatuloy ng pagsisiyasat ng International Criminal Court (ICC) sa mga pagpatay na may kaugnayan sa digmaan laban sa droga ng administrasyong Duterte dahil ang sistema ng hudikatura sa bansa ay ganap na gumagana. Binigyang-diin niya na ang gobyerno ay gumawa ng sarili nitong imbestigasyon at nagsampa ng mga kaukulang kaso. Ang resolusyon ni Estrada ay inihain isang araw matapos hilingin ni Sen. Robinhood Padilla sa Senado sa isang hiwalay na resolusyon na ideklara ang “walang alinlangang depensa” kay dating pangulong Rodrigo Duterte. Ang resolusyon ni Padilla ay sumasalamin sa House Resolution 780 ni Senior Deputy Speaker Gloria Macapagal-Arroyo na inihain noong Peb. 15. Sa isang press release, sinabi ni Estrada: “As I have pointed out in Senate Resolution No. 492, our domestic institutions are fully functional and more than capable to address the concerns raised by the Prosecutor of the ICC Karim A. A. Khan QC and our government formally conveyed this to the ICC in a letter dated November 10, 2021. Our Department of Justice and the Philippine National Police-Internal Affairs Service have in fact investigated the alleged crimes committed between July 1, 2016 to March 16, 2019 under the so-called war on drugs campaign and such effort resulted in the filing of four criminal cases before the courts.”  "
0,"Kinuwestiyon ni Pangulong Ferdinand Marcos Jr. ang hurisdiksyon ng International Criminal Court (ICC) na imbestigahan ang mga umano’y krimen laban sa sangkatauhan na nangyari sa pagpapatupad ng war on drugs ng administrasyong Duterte. Si Marcos ang pinakabago at pinakamataas na opisyal ng gobyerno na kumukuwestiyon sa hurisdiksyon ng ICC upang imbestigahan ang mga pagpatay na may kaugnayan sa kampanya laban sa droga sa ilalim ng administrasyong Duterte, na nagsasabing gumagana ang sistema ng hustisya sa bansa at ito ay kumalas na sa tribunal na nakabase sa Netherlands. Sa panayam ng mga mamamahayag sa 2023 alumni homecoming ng Philippine Military Academy sa Baguio City noong Peb. 18, tinanong si Marcos tungkol sa kanyang plano sa napipintong imbestigasyon ng ICC sa mga pagpatay na may kaugnayan sa droga sa ilalim ng administrasyon ni dating pangulong Rodrigo Duterte. Sinabi niya: “My position hasn’t changed and I have stated it often even before I took office as president that there are many questions about their jurisdiction and … what can be — what we in the Philippines regard as an intrusion into our internal matters and a threat to our sovereignty.” Idinagdag ni Marcos na hindi siya maaaring makipagtulungan sa imbestigasyon ng ICC hangga’t hindi nasasagot ang kanyang mga katanungan sa hurisdiksyon at epekto nito sa soberanya ng bansa: “So, no, I do not see what their jurisdiction is. I feel that we have in our police, in our judiciary, a good system. We do not need assistance from any outside entity. The Philippines is a sovereign nation and we are not colonies anymore of this former imperialist. So that is not something that we consider to be a legitimate judgment.” Ginawa ng pangulo ang pahayag matapos maghain ng resolusyon si dating pangulong Gloria Macapagal-Arroyo, ngayon ay senior deputy speaker sa House of Representatives, at 18 iba pang mambabatas noong Peb. 15 na humihimok sa Kamara na ipagtanggol si Duterte mula sa imbestigasyon ng ICC. "
0,"Iginiit ni Senador Ronald “Bato” Dela Rosa, dating hepe ng Philippine National Police (PNP), na siya ay akusado sa kasong may kinalaman sa drug-related killings na iniimbestigahan ng International Criminal Court (ICC). Ginawa ni Dela Rosa ang pahayag matapos maghain ng resolusyon noong Peb. 15 ang 19 na mambabatas, sa pangunguna ni dating pangulo-ngayo’y Senior Deputy Speaker Gloria Macapagal-Arroyo, na humihimok sa House of Representatives na magbigay ng “walang pag-aalinlangang suporta” kay dating pangulong Rodrigo Duterte kasunod ang desisyon ng ICC na ipagpatuloy ang pagsisiyasat nito sa mga pagpatay. Sa isang press conference noong Peb.17, nagpasalamat si Dela Rosa sa mga mambabatas na lumagda sa resolusyon: “I am very grateful to our colleagues in the House of Representatives, (e)specially to [Senior Deputy Speaker] GMA for spearheading the resolution. I cannot do the same in the Senate since it is very self-serving on my part being (sic) co-accused with the former president.”   "
0,"Sinabi ni Wang Wenbin, tagapagsalita ng Ministry of Foreign Affairs ng China, na ang Ren’ai Reef (kilala bilang Ayungin Shoal sa Pilipinas) ay bahagi ng China. Sa isang press conference noong Peb. 13 sa Beijing, tinanong si Wang tungkol sa insidente noong Peb. 6 na kinasasangkutan ng isang barko ng China Coast Guard (CCG) na nagtututok ng isang military-grade laser sa isang barko ng Philippine Coast Guard (PCG) sa Ayungin Shoal. “The Ren’ai Reef is part of China’s Nansha Islands. On February 6, a Philippine Coast Guard vessel intruded into the waters off the Ren’ai Reef without Chinese permission. In accordance with China’s domestic law and international law, including the United Nations Convention on the Law of the Sea (UNCLOS), the China Coast Guard ship upheld China’s sovereignty and maritime order and acted in a professional and restrained way.” Idinagdag ng tagapagsalita: “We hope the Philippine side will respect China’s territorial sovereignty and maritime rights and interests in the South China Sea and avoid taking any actions that may exacerbate disputes and complicate the situation. China and the Philippines are in communication on this through diplomatic channels.”     "
0,"Sinabi ni Carlito Galvez Jr., officer-in-charge ng Defense department, na ang sumasailalim sa mga programa sa pagsasanay sa militar, partikular ang Reserve Officers’ Training Corps (ROTC), ay maaaring “gumaling” sa mga problema sa kalusugan ng isip. Sa pagdinig sa Senado na pabor sa panukalang muling buhayin ang mandatory ROTC noong Peb. 6, sinabi ni Galvez: “Nakikita ko po ‘yung ROTC program, ang military training program, experiential po ang training niya; ‘yun ang pagkakaiba po ng tinatawag natin sa NSTP (National Service Training Program). Ang experience training ay talagang naisasapuso niya po ang lahat ng ginagawa niya; ‘yung survival instinct nandoon. kaya ‘yung sinasabi natin ‘yung mental problem, maaaring magamot, kasi ‘yung frustration tolerance ng isang tao, tataas.”  "
0,"Bilang tugon sa mga natuklasan kamakailan ni forensic pathology expert Dr. Raquel Fortun na nakadiskubre ng mga hindi pagkakatugma sa mga ulat sa autopsy ng mga biktima ng drug war, sinabi ni Sen. Ronald “Bato” Dela Rosa na handa siyang bitayin kung mahatulan siya ng lokal na hukuman para sa anumang maling gawain. Hindi bababa sa apat na beses sa 30-minutong pag-uusap, iginiit ng senador–na hindi nahaharap sa anumang kaso kaugnay ng madugong drug war– na walang hurisdiksyon ang International Criminal Court (ICC) sa Pilipinas. Sa panayam sa TeleRadyo kasama ang news anchor na si Henry Omaga-Diaz, hinamon ni Dela Rosa si Fortun na magsampa ng mga kaso batay sa kanyang natuklasan sa autopsy. Sinabi niya: “Pwede niyo akong bitayin dito anytime kung na-prove ninyo diyan na ako’y nagkakasala. You can hang me in front of the Filipino people. You can hang me through the decision of our Filipino courts but, my God, not by a foreigner.”  "
0,"Iginiit ni Senador Ronald “Bato” Dela Rosa, dating hepe ng Philippine National Police (PNP), na ang imbestigasyon ng International Criminal Court (ICC) sa mga pagpatay na may kinalaman sa droga sa ilalim ng administrasyong Duterte ay lumalabag sa complementarity principle ng Rome Statute. Sa isang panayam sa The Source ng CNN Philippines, tinanong si Dela Rosa ng anchor na si Ria Tanjuatco-Trillo kung makikipagtulungan siya sa imbestigasyon ng ICC. Sumagot ang senador: “As I have said, they don’t have jurisdiction over us so I have no plans of cooperating with them.” Nang maglaon sa panayam, sinabi rin niya: “Nasasabi nga (It has been said), very clear in the principle of complementarity, na (that) ICC will conduct its probe if the government is number one, not capable in (sic) investigating these alleged crimes. Number two, if the government is not capable and not willing. So, in both cases the government is capable and investigating… and, in fact, it is very much willing to investigate. In fact, it is doing its own investigation. So, they’re the ones violating this provision of the Rome Statute. According to them, they are not satisfied with the investigation that is going on. Who the hell are they to impose their standards on us?”    "
0,"Hinamon ni Justice Secretary Jesus Crispin “Boying” Remulla ang International Criminal Court (ICC) na ipakita sa gobyerno ng Pilipinas ang “pattern” ng umano’y state-sponsored killings sa ilalim ng war on drugs ng administrasyong Duterte. Sa isang press conference noong Enero 27, tinanong si Remulla kung may plano ang administrasyong Marcos na iapela ang mga natuklasan ni ICC Prosecutor Karim Khan na ang lokal na imbestigasyon ay “hindi tumutugon sa mga posibleng pattern o patakaran sa likod ng mga pagpatay” na may kaugnayan sa kampanya ng nakaraang administrasyon laban sa ilegal na droga. Sinabi niya: “If they want us to investigate the pattern, then they should show us the pattern so that we can pick up from what their theory is.”   "
0,"Iginiit ni Atty. Mico Clavano, tagapagsalita ng Department of Justice (DOJ), na hindi na dapat mag-imbestiga ang International Criminal Court (ICC) sa Pilipinas dahil ang bansa ay hindi na state party sa Rome Statute na nagtatag ng tribunal na naka base sa The Netherlands. Idinagdag niya na ang pagtanggi ng gobyerno na payagan ang ICC na imbestigahan ang mga pagpatay na may kaugnayan sa droga sa isang partikular na panahon sa ilalim ng nakaraang administrasyon ay isang “isyu ng soberanya.” Sa ginanap na Saturday News Forum sa Dapo Restaurant and Bar sa Quezon City noong Enero 28, sinabi ni Clavano: “There’s no question that we do not submit to the jurisdiction dahil hindi na po tayo miyembro ng ICC (because we’re no longer a member of ICC).” Nang tanungin tungkol sa reaksyon ng DOJ sa mga pahayag ng mga tagapagtaguyod ng karapatang pantao na kumukuwestiyon sa posisyon ng gobyerno sa usapin, sinabi ni Clavano: “I think they’re missing the point in determining kung ano talagang isyu dito (the real issue here). And the issue is sovereignty. The issue is protecting our independence as a country. We’ve gone so far, ‘no, in obtaining our independence way back and protecting that and making ourselves a civilized country. That’s the real point here. We want to protect our processes. We want to protect our government. We want to protect our countrymen.”    "
0,"Binatikos ni Justice Secretary Jesus Crispin “Boying” Remulla ang International Criminal Court (ICC) dahil sa “pagpipilit na pumasok sa Pilipinas” upang imbestigahan ang mga pagpatay na may kaugnayan sa droga noong panahon ng administrasyong Duterte sa kabila ng pagkalas ng bansa sa Netherlands-based tribunal. Sa isang press conference noong Enero 27, hiniling ang komento ni Remulla sa desisyon ng ICC Pre-Trial Chamber I na ipagpatuloy ang pagsisiyasat sa umano’y mga krimen laban sa sangkatauhan na may kaugnayan sa war on drugs ng administrasyong Duterte. Sinabi ni Remulla: “I do not get why they insist on entering the Philippines in spite of the fact that we are no longer members [of the ICC].” Idinagdag niya: “And that the principle here is, if ever we are members, is the issue of complementarity. And complementary means that there is no overlapping jurisdiction. It’s either us or them. Do they want to put out our country … our leaders from this country and take over our legal system? "
0,"Sa kanyang arrival statement sa Maynila mula sa Davos, Switzerland noong Enero 21, sinabi ni Pangulong Ferdinand Marcos Jr. na ang Pilipinas ay “nangunguna [sa] economic recovery” hindi lamang sa rehiyon ng Asia-Pacific kundi maging sa mundo. Matapos makilahok sa World Economic Forum (WEF) na ginanap noong Enero 16 hanggang 20, nagsalita si Marcos sa harap ng mga opisyal ng gobyerno sa Villamor Air Base sa Pasay City. Sinabi niya:  “Ang ating pakikipag-ugnayan sa WEF ay nagbigay-daan sa maraming pinuno at eksperto sa gobyerno, sa negosyo, civil organization, at sa akademya na dumalo na makatanggap ng magandang balita na ang Pilipinas ay nangunguna sa pagbangon ng ekonomiya at performance hindi lamang sa Asia-Pacific kundi pati na rin sa mundo.”   "
0,"sinabi ni Justice Secretary Jesus Crispin “Boying” Remulla na walang bansa sa Association of Southeast Asian Nations (ASEAN) na miyembro ng International Criminal Court (ICC). Sa isang press conference noong Enero 27 tungkol sa desisyon ng ICC Pre-Trial Chamber I na ipagpatuloy ang imbestigasyon nito sa mga pagpatay na may kaugnayan sa war on drugs ng administrasyong Duterte, tinanong si Remulla kung tinatalakay ng administrasyong Marcos ang posibilidad na muling sumali ang Pilipinas sa tribunal na nakabase sa The Netherlands. Sinabi niya: “Walang discussion tungkol sa planong iyan… wala, dahil sa ASEAN, sa palagay ko … napagtanto lang namin na walang ibang lumagda sa ICC sa ASEAN.”  "
0,"Sa isang pagtalakay sa paggamit ng asin sa produksyon ng niyog, sinabi ni Sen. Cynthia Villar na kasing laki ng industriya ng bigas ang industriya ng niyog sa bansa. Sa pagdinig ng Senate Committee on Agriculture, Food, and Agrarian Reform, tiningnan ni Villar kung paano naapektuhan ng Act on Salt Iodization Nationwide o Republic Act (RA) No. 8172 ang produksyon ng mga produktong pang-agrikultura. Sinabi ni Villar, ang chair ng komite, na dahil ang batas ay nag-aatas sa mga lokal na farm ng asin na gumawa lamang ng iodized salt, ang industriya ng asin ay lumilikha na lamang ng 42,000 metriko tonelada (MT) taun-taon mula sa 240,000 MT noong 1970. Sa pagdinig, sinabi ng mambabatas na ang panukala ay nag-aatas na ang lahat ng asin ay food-grade o iodized, ngunit hindi isinaalang-alang ang katotohanan na hindi lahat ng mga magsasaka ng asin ay may sapat na kagamitan upang matugunan ang naturang pangangailangan. Binanggit din ni Villar na naging “deterrent” ang RA 8172 sa pag-unlad ng iba pang industriya ng agrikultura, kabilang ang niyog na gumagamit ng natural na sea salt bilang pataba. Sinabi niya: “Bakit nila [government agencies] pinara ‘yung [non-iodized] salt production para [sana] magkaroon kayo ng fertilizer for coconut? Remember, ang laking industry ng coconut sa Philippines, kasing laki sila ng rice. So ‘pag dineprive mo sila ng fertilizer, you are killing also the coconut industry.”     "
0,"Bilang reaksyon sa 8.1% inflation rate ng bansa na naitala noong Disyembre 2022, sinabi ni Pangulong Ferdinand “Bongbong” Marcos Jr. na bumabagal ang pagtaas ng presyo ng mga bilihin at serbisyo. Sa isang press conference na nagtatapos sa tatlong araw na state visit ni Marcos sa Beijing noong Enero 5, isang reporter ang humingi ng komento sa pangulo kaugnay ng inflation rate sa huling buwan ng nakaraang taon. Sumagot si Marcos: “Yeah, well at least 8.1 nag-increase lang ng (it  went up only by) 0.1 [percent] and the rate of increase is slowing.” Idinagdag ni Marcos: “It’s still agricultural products, 38% of the inflation — 11% is fuel, 38% is agricultural products pa rin. Kaya’t kailangan talagang ayusin ‘yung production natin. Kasi import tayo nang import, so ‘yung inflation doon sa ini-importan natin nadadala dito sa Pilipinas.”    "
0,"Sa paghahangad na matugunan ang gutom at kakulangan ng pagkain ng mga mahihirap na Pilipino, sinabi ni SAGIP Party-list Rep. Rodante Marcoleta na ang mga astronaut ay nagtatagal ng ilang buwan sa kalawakan nang hindi nagluluto o kumakain dahil kumakain sila ng pagkain na tumatagal ng mahabang panahon. Sa deliberasyon ng Commission on Appointments sa nominasyon kay Renato Solidum Jr. bilang Science and Technology secretary noong Dis. 7, itinanong ni Marcoleta: “Ano po ba ‘yung mga kinakain ng mga astronauts sent to the orbit? Kasi po kaya ko tinatanong ‘yon, they are in orbit, they spend days, even months, without cooking their food kasi po hindi naman sila pwedeng magluto doon sa kanilang spaceship. Tama po ba?”’ Tinanong pa ng mambabatas kung naka-imbento ba ang DOST ng pagkain tulad ng mayroon ang mga astronaut at kung saan, aniya, ay makakapagpapanatili ng mga tao, lalo na ang mga mahihirap, kahit na hindi sila kumakain ng ilang buwan. Sumagot si Solidum na ang mayroon ang bansa ay mga ready-to-eat na pagkain na may anim na buwang shelf life para sa mga biktima ng kalamidad. Pagkatapos, sinabi ni Marcoleta: “Akin pong itinatanong kasi po ‘yung astronauts, ‘pag kinain niya ‘yon, it will last for several days, if not months.”     "
0,"Sinabi ng manunulat ng Manila Bulletin na si Krizette Laureta-Chu sa isang Facebook post noong Dis. 11 na hindi mahanap ng Federal Bureau of Investigation (FBI) si Pastor Apollo Quiboloy, tagapagtatag ng isang relihiyosong sekta na tinatawag na Kingdom of Jesus Christ. Tinuya ni Laureta-Chu, isang associate lifestyle editor sa Manila Bulletin, ang FBI dahil hindi nito mahanap at maaresto si Quiboloy na may mga palabas sa Sonshine Media Network International, isang media outfit na kanyang itinatag at pinamumunuan. Sabi niya: “Akala ko talaga magaling ang FBI. | Pero di nila kaya hanapin yung Wanted nila na si Pastor Apollo Quiboloy.”  "
0,"Kabilang sa mga  unang nagpahayag ng mga reserbasyon sa panukalang Maharlika Investment Fund (MIF) bill, si Bangko Sentral Governor Felipe Medalla ay sumama sa iba pang economic managers sa pagsulong ng batas nito, na nagsasabing ito ay isang “sinubukan at nasubok” na investment vehicle for growth."
0,"Bilang depensa sa panukalang paglikha ng Maharlika Wealth Fund, itinuro ni dating pangulong Gloria Macapagal-Arroyo at Ilocos Norte Rep. Sandro Marcos si dating senador Benigno “Bam” Aquino IV bilang orihinal na nagsusulong ng katulad na panukala noong 2016. Sa isang pahayag noong Dis. 5, sinabi ni Arroyo, kasalukuyang senior deputy speaker sa House of Representatives: “Hindi na bago ang Sovereign Wealth Funds. Ang Singapore, halimbawa, ay may Temasek Holdings mula noong 1974 at ang Government of Singapore Investment Corporation mula noong 1981. Mayroong higit sa 20 sovereign wealth funds sa Middle East. Kahit sa Pilipinas, hindi na bago ang ideya – naghain noon si Senador Paolo Benigno “Bam” Aquino ng panukalang batas para lumikha ng naturang pondo noong 2016.” Sa isang biglaang panayam ng mga mamamahayag noong araw na iyon, sinabi ni Marcos, anak ni Pangulong Ferdinand “Bongbong” Marcos Jr., na ang mga hakbang sa paglikha ng sovereign wealth fund (SWF) ay hindi isang inisyatiba sa ilalim ng administrasyon ng kanyang ama. Sinabi niya: “Ah, kung iisipin mo, hindi ito bagong ideya. Sinabi na ni [Financei] Sec. [Benjamin] Diokno na tinitingnan nila ito noong panahon ni [dating pangulong Rodrigo] Duterte. Kung hindi ako nagkakamali, si dating Sen. Bam Aquino ay naghain ng panukalang batas noong 2016 na sinusubukang gawin ang parehong bagay. Ang hula ko hindi naipasa dahil patapos na ang administrasyon ni President PNoy. Ang alam ko si Sen. JV [Ejercito] din ang nagsampa rin ng panukala. Hindi ito bagong ideya.”     "
0,"Sa pagsusulong ng batas laban sa pagkalat ng maling impormasyon online, binanggit ni Sen. Robinhood Padilla ang 15 bansang may mga batas laban sa “fake news.”"
0,"Noong Disyembre 1, sinabi ni Pangulong Ferdinand Marcos Jr. na papalapit na ang kanyang administrasyon sa kanyang layunin na ibaba ang presyo ng bigas sa P20 kada kilo ngayong ibinebenta na ito sa halagang P25 kada kilo. Sa isang talumpati sa pagbubukas ng Kadiwa ng Pasko Caravan sa Quezon City, sinabi ni Marcos: “Bukod pa roon ay palapit na nang palapit tayo sa presyo na aking pinapangarap para sa bigas, lalo na dahil nabibili na natin ng 25 pesos… ubos kaagad iyan. Siguradong ‘yan ang unang nauubos, eh. Kaya’t gagawin natin itong national program na, hindi lamang sa mga LGU.”  "
0,"pahayag ni Senate President Juan Miguel Zubiri noong Nob. 7 na maaaring gamitin ang confidential funds sa pagkukumpuni ng mga silid-aralan. Sa pagsagot sa tanong ng media sa panukala ni Senate Minority Leader Koko Pimentel na dagdagan ang budget para sa mga lugar na dumaranas ng kalamidad sa pamamagitan ng pag-realign ng confidential and intelligence funds (CIFs) sa 2023 national budget, sinabi ni Zubiri na wala siyang problema dito. Ipinaliwanag niya: “Wouldn’t it be easier kung may confidential funds ka na ibibigay sa mga eskwelahan na nangangailangan ng bubong? May pondo ka na, eh. You have to remember na kung maglalagay ka ng eskwelahan sa isang lugar, naka-earmark na ‘yan. Kung walang bagyo dun, paano iyong karatig na bayan na natamaan ng bagyo o natamaan ng flash flood at sila ang nangangailangan?” Sinabi pa ng senador: “I’m not that sure with co-regulations but baka pwedeng (perhaps), under the confidential funds, iyong pangangailangan nila ng (their need for) emergency funds for repairs or things like that bakit hindi (why not)?”   "
0,"Pinabubulaanan ang ulat ng komite ng United Nations (UN) tungkol sa pagpapatuloy ng extrajudicial killings sa Pilipinas, sinabi ni Senate President Juan Miguel Zubiri na wala siyang narinig o nakikitang anumang pagpatay, partikular sa mga hinihinalang pusher ng droga, sa ilalim ng bagong administrasyon. Sa isang press briefing noong Nob. 7, sinabi ni Zubiri, isang kaalyado ni Pangulong Ferdinand Marcos, na “hindi patas” ang UN Human Rights Committee, isang panel ng mga independiyenteng eksperto sa karapatang pantao, sa pagsabi sa ulat nito noong Nob. 3 ang umano’y pagpapatuloy ng extrajudicial killings at iba pang paglabag sa karapatang pantao sa bansa. Tinawag niya ang mga sinasabing paglabag sa karapatang pantao, kabilang ang mga pagpatay na may kaugnayan sa droga, bilang “isang lumang isyu.” Sinabi niya: “When we went to [the] EU [European Union], they discussed a bit of human rights but we told them, it is the new administration, there’s a new policy. The president said maximum tolerance when it comes to human rights …” Nagpatuloy ang Senate president: “So as you can see, wala naman akong nakikitang namamatay … Unless may namatay na drug pusher, eh wala naman ako naririnig. Kaya nga nagalit na nga ‘yung previous administration, ba’t humihina na (ang kampanya laban sa droga).”     "
0,"Sinabi ni Pangulong Ferdinand Marcos Jr. na ang kanyang administrasyon ay naglalagay ng “patuloy na tulong” para sa proteksyong panlipunan at kabuhayan “sa tuktok” ng listahan ng prayoridad nito. Sa isang seremonya ng pamamahagi ng tulong sa Palo, Leyte noong Nob. 8, sinabi ni Marcos na inutusan niya ang mga miyembro ng Gabinete na ipagpatuloy ang pagbibigay ng tulong sa mga Pilipino “hanggang sa makatayo sila sa sarili nilang mga paa.” Bagamat binanggit na ang ekonomiya ng Pilipinas ay “umiigi,” sinabi ng pangulo na kailangan pang tugunan ng gobyerno ang tumataas na presyo ng mga bilihin at serbisyo. Idinagdag niya: “That is what we are putting … at the top of our priority list is the continuing assistance … at ang (and the) assistance ay hindi lamang ‘yung ayuda, pati na para sa (is not only in terms of cash, but also for) livelihood, pati na mga para sa mga (including) MSMEs [micro, small, and medium enterprises] na ating tinatawag. “Iyan ang aming inilalagay… sa tuktok ng aming listahan ng priyoridad ang patuloy na pagtulong… at ang tulong ay hindi lamang ‘yung ayuda, pati na para sa pangkabuhayan, pati na mga para sa mga MSMEs [micro, small, and medium enterprises] na ating tinatawag. ‘Yung ating mga sari-sari store, ‘yung mga nagbebenta ng sigarilyo, ‘yung mga nag-aayos ng sasakyan … ‘yung mga maliliit na negosyong ganyan ay para makatayo ulit pagkatapos nitong pandemya. Dahan-dahang lumalabas ang pandemya para makatayo ulit, nandito rin ang gobyerno para tulungan kayo.”    "
0,"Sa pagtatapos ng kanyang apat na araw na biyahe sa Cambodia para sa ika-40 at ika-41 ASEAN Summit and Related Summits, humarap si Pangulong Ferdinand “Bongbong” Marcos, Jr. sa Filipino community doon kung saan muli niyang sinabi na nakuha niya noong nakaraang Mayo ang “pinakamaraming boto” sa kasaysayan ng eleksyon sa Pilipinas. Sa pagharap sa pamayanang Pilipino sa Phnom Penh noong Nob. 13, nagpasalamat si Marcos sa kanilang suporta at sinabing: “Pagkakataon na namin ito na magpasalamat ulit sa inyong lahat sa suportang ibinigay ninyo at hindi pangkaraniwan na suporta. Ito ang pinakamalaking boto na nakuha ng kahit sinong kandidato sa buong kasaysayan ng Pilipinas.” "
0,"Iginiit na “hindi patas” ang ginawa ng Human Rights Committee (UNHRC) ng United Nations na ipahayag ang kanilang mga alalahanin sa mga ulat ng mga paglabag sa karapatang pantao sa bansa, kabilang ang pagkakapatay sa mamamahayag na si Percy Lapid, maling iginiit ni Senate President Juan Miguel “Migz” Zubiri na ang Pilipinas ay may “napakamalayang media” kumpara sa mga bansang tulad ng Malaysia, Singapore at Vietnam. "
0,"Sa pagtugon sa mga tanong mula sa isang panel ng mga independiyenteng eksperto sa karapatang pantao sa ika-136 na sesyon ng United Nations Human Rights Committee sa Geneva noong Oktubre 11, sinabi ni Justice Secretary Jesus Crispin “Boying” Remulla na ang ABS-CBN ay “hindi isinara” ngunit tinanggihan lamang na bigyan ng isang bagong prangkisa. "
0,"Sa ika-136 na sesyon ng United Nations Human Rights Committee sa Geneva noong Oktubre 11, muling iginiit ni Justice Secretary Jesus Crispin “Boying” Remulla ang posisyon ng gobyerno na ang International Criminal Court (ICC) ay “nawalan na ng hurisdiksyon” sa Pilipinas."
0,nag-post si Zubiri sa kanyang Facebook page: “Siguro nawala ito sa pagsasalin at ang ibig sabihin ng butihing Ambassador ay posibleng ma-blacklist tayo dahil nabanggit niya na ginagawa nila iyon sa mga bansang nagsusulong ng pagsusugal para sa kanilang mga kababayan.”
0,"Sa ika-136 na sesyon ng United Nations Human Rights Committee sa Geneva noong Oktubre 10, binigyang-katwiran ni Justice Secretary Jesus Crispin “Boying” Remulla ang red-tagging ng gobyerno sa mga kritiko na pinaniniwalaan nilang nakikiisa sa Communist Party of the Philippines-New People’s Army (CPP-NPA). "
0,"Sa isang briefing sa mga mamamahayag, sinisi ni Ilocos Norte Rep. Sandro Marcos ang malakas na dolyar sa paghina ng piso, at sinabi na hindi lamang Pilipinas ang nakararanas ng pagbaba ng halaga ng pera. Sa pakikipag-usap sa media sa kanyang distrito noong Oktubre 11, sinabi ng panganay na anak ni Pangulong Ferdinand “Bongbong” Marcos: “Hindi mahina ang piso dahil mahina ang piso. Mahina ang piso dahil malakas ang dolyar. Malakas ang dolyar sa dalawang kadahilanan … Kapag may krisis po sa ating mundo, ang impresyon na nakukuha ng mga mamumuhunan, mamimili at shareholder ay ang dolyar ang pinakaligtas na pera na mahawakan laban sa lahat ng iba pang mga pera. [Kaya, ang nangyayari ay lahat ng tao kapag may krisis, bumibili ng dolyar.]” Walang binabanggit na iba pang mga dahilan na nagresulta sa mababang halaga ng piso na isang record low, idinagdag niya: “Ang matitiyak ay, tulad ng sinabi ko, hindi lang tayo ang nasa sitwasyon na ganito; lahat ng bansa ng ASEAN (Association of Southeast Asian Nations), lahat ng bansa na may euro, lahat ng British pound.”     "
0,"Bilang pagtugon sa mga alegasyon ng katiwalian sa National Youth Commission (NYC), sinabi ni Chairperson Ronald Cardema na walang mga notice of disallowance na inilabas ang Commission on Audit (COA) sa ahensya. "
0,"Noong Oktubre 5, nag-post si Rodriguez ng pahayag sa Facebook na nagpapatunay sa sinabi ng kanyang kahalili, si Lucas Bersamin, sa mga mamamahayag noong nakaraang araw na hindi na siya bahagi ng administrasyong Marcos: “Kinukumpirma ko na ako ay ganap nang umalis sa administrasyon ni Pangulong Bongbong Marcos pagkatapos ng mahabang pakikipag-usap sa kanya tungkol sa aking kagustuhan na gugulin ang karamihan ng aking oras sa aking pamilya … isang napaka-personal na desisyon na masaya kong ginawa.”  "
0," iginiit ni Sen. Ronald “Bato” Dela Rosa, ang punong tagapagpatupad ng kontrobersyal na digmaan laban sa droga noong administrasyong Duterte, na walang krimen laban sa sangkatauhan ang naganap sa kampanya kontra droga ng gobyerno. Sa isang panayam noong Setyembre 28 sa CNN Philippines, sinabi ni Dela Rosa: “Kung tanungin mo naman ang Pilipino, wala namang nangyayaring krimen laban sa sangkatauhan dito sa ating bansa. Alam naman natin, mas dapat alam ito ng Pilipino kaysa kay Mr. Khan …”  "
0,"Sinabi ni Press Secretary Trixie Cruz-Angeles na ang dahilan ng pagtaas ng inflation sa bansa ay ang peso-dollar exchange rate na bumagsak sa pinakamababang halaga, at “hindi dahil sa anumang lokal na kadahilanan.” "
0,"Sinabi ni National Task Force to End Local Communist Armed Conflict (NTF-ELCAC) Executive Director Emmanuel Salamat na ang international community ay “nakagawa na ng isang matapang na pahayag” at “posisyon” na nagdedeklara sa Communist Party of the Philippines (CPP) at armadong grupo nito, ang New People’s Army (NPA), bilang isang teroristang grupo. "
0,Sinabi ni Pangulong Ferdinand Marcos Jr. sa United Nations General Assembly (UNGA) na ang Pilipinas ay nananatiling “on track” para maabot ang upper middle-income status sa 2023 “sa kabila ng mga hamon ng pandemya at ng pagkadiskaril ng pandaigdigang ekonomiya.” 
0,Isang video na nai-post sa Facebook page ni Pangulong Ferdinand “Bongbong” Marcos Jr. noong Setyembre 22 ang nagpapakita ng mga kuha ng malaking audience sa ika-77 sesyon ng United Nations General Assembly (UNGA) habang siya ay nagtatalumpati noong Setyembre 21 (Manila Time). 
0,"sinabi ni Press Secretary Trixie Cruz-Angeles na kay Pangulong Ferdinand “Bongbong” Marcos Jr. lamang nakipagpulong si United States President Joe Biden sa sidelines ng 77th United Nations General Assembly (UNGA) sa New York City. Sa isang press conference noong Setyembre 23 (Manila time), ang video recording sa mga social media post mula sa mga mamamahayag na nag-cover ng kaganapan ay nagpapakita kay Cruz-Angeles na nagsasabing: “Sa naintindihan ko, maraming kahilingan ang ipinaabot sa pangulo ng U.S. Malaking bagay na nakipag-usap lamang siya kay Pangulong Marcos sa sidelines ng UN General Assembly.”  "
0,"Sa pagdinig ng subcommittee ng Senado sa panukalang budget ng hudikatura para sa 2023, sinabi ni Sen. Robinhood Padilla na “nagpasya” na ang Korte Suprema sa isyu ng chairmanship sa pagitan ng dalawang paksyon sa Partido Demokratiko Pilipino–Lakas ng Bayan (PDP-Laban). Sa takbo ng pagtatanong ni Padilla, inilarawan ng mambabatas, na kabilang sa isang paksyon ng partido, si dating pangulong Rodrigo Duterte bilang chairman ng PDP-Laban. "
0,"Sinabi ni Sen. Jinggoy Estrada na si Pangulong Ferdinand “Bongbong” Marcos Jr. ay tumanggap ng pinakamataas na bilang ng mga boto sa kasaysayan ng Pilipinas noong halalan ng Mayo 2022, kaya dapat mag “move on” na ang publiko mula sa Martial Law. "
0,"Nang tanungin kung bakit hindi pa siya nagtatalaga ng kalihim para sa Department of Health (DOH), sinabi ni Marcos Jr. sa panayam noong Setyembre 13 ng aktres at host sa telebisyon na si Toni Gonzaga na ang ahensya ay “hindi tungkol sa COVID[-19] lamang” kundi ” kalusugan ng publiko sa pangkalahatan.” Pagkatapos ay binanggit niya ang iba pang mga isyu sa pampublikong kalusugan, tulad ng tumataas na kaso ng dengue at epidemya ng HIV, na sinabing: “Mayroon tayong pangalawang pinakamataas na rate ng impeksyon sa HIV sa mundo.” "
0,"Sa kanyang panayam kamakailan kay Toni Gonzaga, isang aktres at television host, iginiit ni Pangulong Ferdinand “Bongbong” Marcos Jr. na ang kanyang pamilya ay “hindi pinayagang mangatwiran” sa P203-bilyong real estate tax case dahil sila ay naka-exile sa Hawaii noong nasa korte ang kaso. Nang tanungin ni Gonzaga si Marcos Jr. tungkol sa kanyang mga saloobin sa isyu ng buwis sa real estate, sinabi niya: “Ah, talagang gusto namin na matapos na ito dahil ayaw kong gumawa ng legal opinion kung saan hindi ako kwalipikado. Pero para sabihin na hindi kami kailanman pinayagan na sumagot dahil noong lumabas ang kasong ito kaming lahat ay nasa Estados Unidos. Kaya noong panahon na kami ay dapat sumagot, wala na kaming pagkakataon na sumagot kasi nakakulong kami sa Hickam Air Force Base.”  "
0,"Sa isang press release noong Setyembre 11, sinabi ni Sen. Imee Marcos na ang Nutribun project ay pinasimulan ng kaniyang ama, ang yumaong diktador na si Ferdinand Marcos Sr. Inihayag sa press release ang plano ng senador na buhayin ang Nutribun project noong 1970s. Sinabi sa pahayag ng senador: “Ito’y kasabay na rin ng pagdiriwang nitong nagdaang Linggo ng ika-105 na kaarawan ng kaniyang ama na si dating Pangulong Ferdinand Marcos Sr. na nagpasimuno sa Nutribun Feeding Program noong dekada ’70 na maraming bansot na bata ang lumusog. "
0,"Sinalungat ni Executive Secretary Victor Rodriguez ang isang anunsyo ni Press Secretary Trixie Cruz-Angeles noong Agosto 12 na si Leocadio Sebastian, sa kaniyang sulat kay Pangulong Ferdinand Marcos Jr., ay nagbitiw bilang undersecretary at chief of staff ng Department of Agriculture (DA). "
0,"Sa pag-update sa status ng pagpapatupad ng patakarang nag-aatas sa mga alagad ng batas na magsuot ng body camera sa mga operasyon ng pulisya, sinabi ni Interior Secretary Benjamin “Benhur” Abalos Jr. na ito ay “ipinag-uutos ng batas. Sa panayam ni CNN Philippines anchor Pinky Webb sa programang ‘The Source,’ sinabi ni Abalos: “Ito ay ipinag-uutos ng batas. Kailangan talaga ng body cam[era].”  "
0,"Sa pagpapahayag ng kaniyang suporta sa isang panukalang batas na nag-uutos sa pagpaparehistro ng mga Subscriber Identification Module (SIM) card, iginiit ni Sen. Ronald “Bato” Dela Rosa na ang panukala ay makatutulong sa pagpigil sa krimen. "
0,"Sa pag-apela kay Pangulong Ferdinand Marcos Jr. na humingi ng kapatawaran para kay Mary Jane Veloso, isang overseas worker mula sa Nueva Ecija na nasa death row sa Indonesia dahil sa pagpuslit ng heroin sa bansang iyon, sinabi ng kanyang ama na si Cesar na hindi nakatulong ang dalawang naunang presidente sa kaso. Sa panayam noong Setyembre 4 sa ABS-CBN News, sinabi ng nakatatandang Veloso: “Talagang pinaglalaban po namin ‘yan. Sana huwag naman niya po pababayaan dahil pangatlong presidente na po siya; ang dalawa walang nagawa. Ang pag-asa na lang namin, siya.”  "
0,"Isang infographic na iniuugnay sa Bani Municipal Police Station sa Pangasinan ang nagsasaad na ang pagmumura ay “ipinagbabawal” at “may parusa” sa ilalim ng Safe Spaces Act. Sa isang Facebook post na tinanggal na ngayon, ipinakita ng infographic ang: “May kilala ka bang mahilig magmura? Alam mo bang ipinagbabawal na ito ayon sa Bawal Bastos Law o Safe Spaces Act? Parusa: makukulong ng 30 araw at magkakamulta hanggang P10,000.” "
0,"Sa isang privilege speech sa House of Representatives noong Agosto 15, inulit ni SAGIP Party-list Rep. Rodante Marcoleta ang tatlong pahayag tungkol sa broadcasting network na ABS-CBN. Ginawa ni Marcoleta ang talumpati apat na araw matapos ipahayag ng ABS-CBN Corp. at TV5 Network Inc. ang isang partnership kung saan makukuha ng kumpanyang pag-aari ng mga Lopez ang 34.99% ng kabuuang pagboto at natitirang capital stock ng TV5. Sinabi niya: “Alam ng publiko, Mr. Speaker, na dalawang taon na ang nakararaan, sa aplikasyon para sa renewal ng prangkisa ng ABS-CBN, itong Kongreso — o ang 17th Congress para maging mas partikular — ay tinanggihan ang aplikasyon para sa pag-renew dahil nagawa ng 17th Congress na maipakita ang ilang mga paglabag na nagbibigay-katwiran sa pagtanggi sa prangkisa. Ano ang mga ito, Mr. Speaker? Naalala ko ang isang mahabang listahan ng mga paglabag … Ang ABS-CBN ay nagpatakbo at ilegal (sic) na nagbenta rin ng milyon-milyong TV Plus black box nang walang pahintulot ng National Telecommunications Commission. Gumawa rin ang ABS-CBN ng mga telecast sa pay-per-view kahit walang awtoridad ng conditional access system ng NTC.” Ipinagpatuloy niya: “Mr. Speaker, may mga tahasang paglabag hindi lamang sa mga tuntunin at batas kundi pati na rin sa Konstitusyon. Sa tingin ko maging ang Konstitusyon ay nilapastangan ng ABS-CBN sa paglabag sa eksklusibong pagmamay-ari at pamamahala ng Pilipino sa mass media sa pamamagitan ng pag-isyu ng tinatawag nating Philippine Depositary receipts … Maaari kong sisihin ang mga kinauukulang ahensya ng gobyerno na hindi kumilos sa mga paglabag na ito. Halimbawa, nangako ang BIR noong panahong iyon na titingnan nila ang mga alegasyon ng hindi pagbabayad ng buwis sa pamamagitan ng paggamit ng isang kahina-hinalang subsidiary na tinatawag na Big Dipper para gumana bilang isang tax shield upang maiwasan ang pagbabayad ng mga legal na buwis — bilyon-bilyong buwis sa gobyerno, Mr. Speaker.”    "
0,Sinabi ni Sen. Imee Marcos na si Pangulong Ferdinand Marcos Jr. ay nag-“veto spree” ng mga panukalang batas dahil sa “hindi pagkakaunawaan sa pagitan ng lehislatura at Malacañang.”  
0,"Sa pagsusulong ng panukalang batas na magbabalik ng parusang kamatayan para sa malakihang ilegal na trafficking ng droga, sinabi ni Sen. Ronald “Bato” Dela Rosa na ang lethal injection ay ang “universally accepted” na paraan ng parusang kamatayan. Sa panayam sa The Source ng CNN Philippines, tinanong si Dela Rosa ng anchor na si Pinky Webb kung ang mga nahatulang illegal drug trafficker at drug lord ay mabibigyan ng lethal injection sa ilalim ng inihain niyang death penalty bill. Sumagot ang dating hepe ng pambansang kapulisan: “Yes. Lethal injection is the universally accepted mode of carrying out death penalty, so okay tayo d’yan. We have to abide by that convention.”  "
0,"Sa isang panayam noong Hulyo 14 ni broadcaster Noli De Castro sa TeleRadyo ng ABS-CBN, sinabi ni Dr. Erwin Erfe, forensic laboratory division head ng PAO, na “delikado” ang panukalang muling bisitahin ang mga pag-aaral sa Dengvaxia. Binabanggit ang isang 2014 na pag-aaral sa clinical efficacy at kaligtasan ng bakuna, sinabi ni Erfe: “Clinical trial po ito. More than (Higit) 10,000 pong mga kabataan ang sinaksakan dito. Napakababa po ng efficacy, 56% lang. At six out of 10 (anim sa sampu) na sasaksakan mo ng Dengvaxia ay magsa-suffer (magkakaroon) ng severe adverse effects, anim out of 10 (sa sampu).” Pagkatapos, idinagdag niya: “Kasama po dito ‘yung deaths (pagkamatay). ‘Yun nga po ‘yung apat na nakamamatay na sinabi ng Sanofi, dinisclose (sinabi) po sa FDA (Food and Drug Administration) na itinago naman po ng Department of Health sa mga doktor at nabakunahan. Hindi po alam ito. Lumabas lang po ito nung Senate hearing, ‘yung disclosure na ‘yun na meron palang four (apat na) severe adverse effects ang Dengvaxia: ‘yung multi-organ failure, neurotropism, at ‘yung severe dengue, at saka ‘yung anaphylactic reaction.”    "
0,"Nang naitala ng Pilipinas ang unang kaso ng monkeypox, sinabi ni Presidential Press Secretary Trixie Cruz-Angeles na ang sakit ay “hindi partikular na nakamamatay.”"
0,"Sa panayam sa Headstart ng ANC noong Hulyo 18, sinabi ni Sen. Ronald “Bato” Dela Rosa na hindi kailanman ipinag-utos ni dating pangulong Rodrigo Duterte ang pagpatay sa sinumang sangkot sa droga. "
0,"Sa isang live video na na-upload noong Hulyo 10, sinabi ng vlogger at social media personality na si Sass Rogando Sasot ang maling pahayag na sinolo ng Angat Buhay NGO, na itinatag ni dating vice president Leni Robredo, ang kredito sa relief efforts kasunod ng landslide sa Ifugao. Sinabi ni Sasot na ginawa ito ng NGO nang mabigo itong kilalanin ang mga nagtatrabahong yunit ng militar at local government units. “Pwede naman magtayo ng NGO, pero ‘wag naman po tayo makipagsapawan sa gobyerno kasi meron naman tayong gobyernong gumagalaw. ‘Wag po nating palabasin na ang gobyerno po ay hindi gumagalaw at kayo lang, dahil hindi po totoo ‘yan. Pwedeng tumulong, pero ‘wag po tayong mag-angat ng bangko dahil hindi lang naman kayo ang kumikilos.”"
0,"Sa paghimok sa gobyerno na balikan ang patakaran ng paggamit ng dengvaxia vaccine laban sa dengue sa gitna ng tumataas na kaso ng sakit sa bansa, sinabi ni Iloilo Rep. Janette Garin na ang impeksyong dala ng lamok ay “ginawa at natuklasan” sa Pilipinas."
0,"Iginiit ni vaccine czar Carlito Galvez Jr., pinuno ng National Task Force Against COVID-19, na nakamit ng gobyerno ang layunin nitong ganap na mabakunahan ang 70 milyong Pilipino laban sa sakit na coronavirus bago matapos ang termino ni Pangulong Rodrigo Duterte noong Hunyo 30."
0,"Ilang Facebook (FB) pages at grupo, kabilang ang opisyal na account ni Sen. Robin Padilla, ang nagpasa ng litratong nagpapakita kay dating pangulong Rodrigo Duterte na nagre-relax sa labas ng kanyang tahanan sa Davao City, pagkatapos umano bumaba sa puwesto noong Hunyo 30. Ang litrato, na lumabas noong Hulyo 2, ay nagpakita kay Duterte na nakaupo sa silya na nakabaligtad habang nasa labas ng gate ng kanyang bahay, kasama ang kanyang partner na si Honeylet Avanceña at tatlong iba pang mga tao na nakatayo sa paligid niya. Na-repost ito buong linggo at patuloy na nakakakuha ng traksyon sa mga FB user, ayon sa social media  monitoring tool na CrowdTangle. Lahat ng mga post sa sinasabing litrato ng pagreretiro ni Duterte ay may caption na: “LOOK! FORMER PRESIDENT DUTERTE SEEN OUTSIDE THEIR HOUSE IN DAVAO! Former President Duterte is seen outside [sic] their house in Davao like a normal citizen. People are amazed of how humble our former President is. He is outside to breath [sic] some fresh air. Enjoy your retirement FPRRD! Salamat sa 6 years (Thank you for the six years)!”   "
0,"Sa isang pahayag sa media noong Hulyo 5, sinabi ni Negros Oriental Rep. Arnolfo Teves Jr. na naghain siya noong Hunyo 30 ng panukalang batas na nagmumungkahi na palitan ang pangalan ng Ninoy Aquino International Airport (NAIA) at gawing Ferdinand E. Marcos Sr. International Airport. Binigyan-katwiran niya ang panukala sa pamamagitan ng pagsasabing “ginawa” ang paliparan sa ilalim ng administrasyon ng yumaong diktador. "
0,Ipinahayag kamakailan ni Pangulong Ferdinand “Bongbong” Marcos Jr. na ang COVID-19 infection na dulot ng Omicron variant ay “tulad ng pagkakaroon ng trangkaso.”
0,"Sa kanyang inaugural speech noong Hunyo 30, sinabi ni Pangulong Ferdinand “Bongbong” Marcos Jr. na siya ang may pinakamalaking mandato sa eleksyon sa kasaysayan ng Pilipinas. Sa simula ng kanyang talumpati, sinabi ni Marcos Jr.: “Ito ay isang makasaysayang sandali para sa ating lahat. Nararamdaman ko ito sa kaloob-looban ko. Kayo, ang mga tao, ay nagsalita, at matunog ito. Nang ang aking panawagan para sa pagkakaisa ay nagsimulang umalingawngaw sa inyo, nangyari ito dahil inulit nito ang iyong mga pagnanasa, isinalamin ang iyong mga damdamin, at ipinahayag ang iyong pag-asa para sa pamilya, para sa bansa, at para sa isang mas magandang kinabukasan. Kaya iyon ang dahilan kung bakit ito umugong at lumakas, upang maihatid ang pinakamalaking mandato sa eleksyon sa kasaysayan ng demokrasya ng Pilipinas.” "
0,"Sa isang press conference noong Hunyo 20, sinabi ni president elect Ferdinand “Bongbong” Marcos Jr. na ipinagbawal ng Vietnam at Thailand ang pag-export ng kanilang bigas. Nang tanungin tungkol sa kanyang mga prayoridad bilang incoming Agriculture secretary, sinabi ni Marcos Jr.: “Una sa lahat ay ang pagsisikap na pataasin ang produksyon sa pagdating natin sa panahon ng pag-aani, sa mismong anihan, bago, at pagkatapos ng tag-ulan. Sana, mapigilan natin ang ilan sa mga pagtaas ng presyo. Maaaring napansin ninyo na ang Thailand at Vietnam, halimbawa, isa sa ating pangunahing pinagkukunan ng imported na bigas, ay nagpasya na ipagbawal ang kanilang pag-export ng bigas sa ngayon. Kaya kailangan nating tumbasan iyan sa pamamagitan ng pagtaas ng produksyon dito sa Pilipinas.”  "
0,"Sa isang Facebook post isang araw matapos magkomento si Guevarra, sinabi ni Badoy: “We also find it unfortunate that no less than a Justice secretary seems ignorant that our Supreme Court has ruled, in Zarate vs Aquino, that there is no danger to life, liberty and security when you are identified as a member of the CPP NPA NDF.”  "
0,pahayag ni outgoing President Rodrigo Duterte na dalawang Duterte ang uupo bilang presidente at bise presidente ng bansa sa loob ng 11 araw dahil sa naganap na maagang inagurasyon ng kanyang anak na si Vice President-elect Sara Duterte-Carpio.
0,"Sa huling bahagi ng kanyang talumpati, tinukso ni Duterte ang ilang miyembro ng pulisya, na sinabing naiintindihan niya ang sitwasyon ng paghahati-hati ng kanilang suweldo sa pagitan ng dalawang pamilya: “Ngayon, dinoble ko na iyong suweldo nila. Ang suweldo nila maliit eh, hindi magkasya sa dalawang asawa. Alam ko iyan, huwag ninyo akong lokohin. L****. Kasi ako, ang suweldo ko, it’s about 196[,000], 200[,000] iyan eh plus, suweldo ng presidente, 190[,000], hatiin ko pa iyan para sa dalawang pamilya.”  "
0,"Sa isang pagbisita sa depot ng ginagawang Metro Manila Subway Project sa Valenzuela City noong Hunyo 12, sinabi ni Duterte na gusto niyang “alisin” sa kanyang sarili ang pagkamuhi sa iligal na droga ngayong magtatapos na ang kanyang anim na taong termino ngayong buwan. Sa pagtitiyak sa pulisya at militar na sangkot sa mga pagkamatay na nagresulta mula sa mga operasyon ng iligal na droga, sinabi ni Duterte na aakuin niya ang “buong pananagutan” para sa lahat ng mga aksyon na ginawa sa pagpapatupad ng tungkulin: “Kayong mga human rights, huwag ninyong isali ‘yang mga pulis. Nagtutupad lang ‘yan sa utos ko. Ako ang ihuli ninyo. And itong ICC, International Criminal Court, hindi tayo member. I am a Filipino. If I will be charged criminally, it should be before a Filipino court. And if there’s somebody who will judge me, it will be a Filipino judge. And if somebody will prosecute me, it must be a Filipino prosecutor. The courts are there. There is no failure of justice.”  "
0,"sinabi ni outgoing Sorsogon Governor Francis “Chiz” Escudero, na babalik sa Senado para sa ikatlong termino, na ang Cordillera Administrative Region (CAR) ay isa sa dalawang pinakamahirap na rehiyon sa Pilipinas. Sa kanyang tatlong taong termino bilang gobernador, sinabi ni Escudero na “natuklasan” niya na ang pambansang pamahalaan ay nakikialam ng “sobra” sa mga gawain ng mga local government units (LGUs) ayon sa itinatadhana ng 1987 Constitution at Local Government Code of 1991: “May mga nagsusulong ng pederalismo sa ating bansa, samantala ang awtonomiya ay hindi pa nga lubusang naibibigay talaga sa mga lokal na pamahalaan. Tanong: … Sapat na ba ito para talagang itulak mo ang pederalismo o iyan ay masyadong minamadali? Escudero: Iyan ay masyadong malayo, malayo pa … susubukan kong sagutin nang maikli para hindi sabihin na ako ay tutol dito. Ang pinakamalapit nating eksperimento sa pederalismo ay ang CAR — Cordillera [Administrative] Region at BARMM [Bangsamoro Autonomous Region in Muslim Mindanao]. Ito ang dalawang autonomous na rehiyon na makikita sa ating Konstitusyon. Hindi pa nga lubusang naipatutupad ang Cordillera. Natalo ito sa dalawa o tatlong plebisito. Ang BARMM, hanggang sa huling termino, sinusubukan pa rin natin itong maging perpekto. Kung ni hindi pa natin maperpekto ang awtonomiya o ang pinakamalapit sa pederalismo sa dalawang rehiyong ito, [na] nananatiling pinakamahihirap na rehiyon sa ating bansa, bakit natin ito i-e-eksperimento sa lahat ng rehiyon ng bansa?”  "
0,"Sinabi ni Sen. Imee Marcos, nakatatandang kapatid ni president-elect Ferdinand “Bongbong” Marcos Jr., na walang bata na nagutom sa 20-taong rehimen ng kanyang yumaong ama, si Ferdinand Marcos Sr., dahil sa Nutribun. Sa isang thanksgiving event para sa mga residente ng Brgy. Buhangin, Davao City, noong Hunyo 5, sinabi ng senador: “Walang nagugutom na bata noon kay Nutribun ang sagana. Hindi mo pa maubos. At saka kakainin mo, andyan parang semento sa tiyan; may kasama pang tagaktak ng Klim (na) gatas. Ang mga lolas and mommies talagang fully charged hanggang ngayon dahil powered by Nutribun.” "
0,Sinabi ni Sen. Imee Marcos na hindi man lang nagtangka ang China na sakupin ang Pilipinas “sa anumang paraan.” 
0,"Muling iginiit ni Communications Undersecretary Lorraine Badoy, na tagapagsalita rin ng National Task Force to End Local Communist Armed Conflict (NTF-ELCAC), na si Bise Presidente Leni Robredo ay “nakipagsabwatan” sa Communist Party of the Philippines – New People’s Army – National Democratic Front (CPP-NPA-NDF) at mga piling party-list group sa halalan noong Mayo. Sa isang Facebook post, nagpahayag ng pagkadismaya si Badoy na nagawa ng Kabataan party list na “napataas ng kalahating milyong ang boto (nito)” habang ang iba pang mga grupo na na-red-tag sa kanyang tinatawag na “CPP-NPA-NDF partylist groups,” ay nagkaroon ng “malaking pagbaba” ng mga nakuhang boto noong May 9 elections kumpara sa mga nakaraang botohan. Pagkatapos ay sinabi niya: “We attribute these votes to the treachery of Leni Robredo who colluded with the CPP NPA NDF…” Sinisi niya si Robredo, na hindi naman nag-endorso sa Kabataan party list, at sinabing: “For the record, if Leni Robredo had not conspired with this terrorist organization, there would have been one less seat in Congress for this terrorist organization…”      "
0,"Sinabi sa Facebook (FB) page ng Mindanao Daily News, isang pahayagan na nakabase sa Cagayan de Oro City, na nag “thumbs up” si presumptive president Ferdinand “Bongbong” Marcos Jr. sa franchise renewal ng media network na ABS-CBN. Sinabi ng FB page Mindanao Daily News, ang online na bersyon ng pahayagang pangkomunidad, sa post nito: “JUST IN! President Bongbong Marcos thumbs up for franchise renewal of ABS-CBN! Must fix issues.”   "
0,"pahayag ni presumptive president Ferdinand “Bongbong” Marcos Jr. na “ibibigay” niya sa Commission on Appointments (CA) ang nomination papers ng kanyang running mate at presumptive vice president na si Sara Duterte-Carpio bilang susunod na Education secretary. Sa anim na minutong pagharap sa media noong Mayo 11, inihayag ni Marcos, ang nag-iisang anak na lalaki at kapangalan ng yumaong diktador Ferdinand Marcos Sr., na sinimulan na niyang talakayin sa kanyang mga adviser ang mga taong itatalaga niya sa Gabinete at iba pang tanggapan ng gobyerno sa sandaling iproklama siya bilang susunod na pangulo ng bansa. Sinabi ni Marcos, na naging miyembro ng CA noong manungkulan sa Senado: “…I think I am already authorized … to announce the first nominee that we will be giving to the Commission on Appointments when the time comes should I be proclaimed. And that is that our incoming vice president (Duterte-Carpio) has agreed to take the brief of [the] Department of Education.” "
0,sinabi ni Pangulong Rodrigo Duterte na may nakabinbing kaso laban sa kanya sa International Court of Justice (ICJ) kaugnay sa kanyang madugong giyera laban sa ilegal na droga. 
0," iginiit ng kolumnistang si Rigoberto “Bobi” Tiglao ng The Manila Times na ang Palimbang massacre ay “peke” at “inimbento” para makakuha ng kabayaran mula sa Human Rights Violations Reparations Law ng Pilipinas. Sa isang komento sa Facebook sa post ng Philippine Collegian, ang opisyal na student publication ng University of the Philippines Diliman, sinabi ni Tiglao: “The Palembang massacre was fake, no such massacre. Invented to get compensation from ‘Human Rights Victims compensation act’.” Pagkatapos ay iniugnay ni Tiglao ang isang piraso ng opinyon na isinulat niya noong 2019, na nagsasabi nang walang batayan na ang masaker ay isang “panloloko.”   "
0,"Iginiit sa pamamagitan ng isang tweet ng kolumnistang si Jerry Suico Tundag ng pahayagang The Freeman na nakabase sa Cebu ang maling pahayag na “tinanggap” ni presidential candidate Ferdinand “Bongbong” Marcos Jr. ang desisyon ng Presidential Electoral Tribunal (PET) na ibasura ang kabuuan ng kanyang protesta laban kay Vice President Leni Robredo anim na taon na ang nakararaan. Sinabi ni Tundag, dating editor-in-chief ng pahayagan: “When #BBM lost in 2016 (many say he was cheated), he went through the process of a protest and accepted the verdict.” Pagkatapos ay binuhay niya ang isang pekeng quote, na iniuugnay kay Robredo, na nagsasabing: “Leni, doing poorly in all surveys, says the only way she’ll lose is if she is cheated. There’ll be trouble, it s (sic) said. This shows the stuff of which they’re made.”     "
0,"ang tagapagtatag ng Communist Party of the Philippines (CPP) na si Jose Ma. “Joma” Sison ay nagpapayo at nag-aambag sa kampanya sa pagkapangulo ni Vice President Leni Robredo. Sa isang segment na pinamagatang “Mata ng Agila” na ipinalabas noong Abril 22, iniulat ni Eagle News broadcaster Vic De Leon Lima na “inamin” ni Sison na pinayuhan niya si Robredo at ang kanyang tagapagsalita na si Barry Gutierrez: “Inamin naman ng Communist Party of the Philippines na si Jose Maria Sison na ang kanyang partido ay isang pangunahing kontributor sa kampanya ni Vice President Leni Robredo. Siya rin daw ang tumatayong adviser ng bise presidente, at ng kanyang tagapagsalita na si Barry Gutierrez. Sa isang pahayag, hinikayat ni Sison lahat ng partisan na magtiyaga at maging matatag sa pagsuporta kay Robredo na nangakong tatayong kasama ang taong bayan para sa paglaban sa mapang-aping sistema.” Idinagdag ni Lima na “nakasentro” ang pahayag ni Sison sa kampanya at diskarte ng bise presidente, na hindi sinasadyang siya ay naging bahagi nito. Sinabi niya: “Pag-amin pa ni Sison ilang beses siyang nakausap sa telepono ni Gutierrez kung saan inilatag niya ang ilang mga punto kung paano simulan ang pag-atake ng midya sa iba pang kandidato sa pagkapangulo, partikular na sina Mayor Isko Moreno at presidential candidate Bongbong Marcos Jr.”     "
0,"Sinabi ni Sen. Imee Marcos na ang kanyang ama, ang dating pangulong Ferdinand Marcos Sr., ay ginawaran ng tatlong klase ng military decorations mula sa gobyerno ng United States (U.S.) para sa kanyang military service noong World War II. Sinabi rin niya na pinamunuan ni Marcos Sr. ang isang guerilla unit na tinatawag na “Ang mga Maharlika”. Bilang paggunita sa Araw ng Kagitingan noong Abril 9, ang opisyal na FB page ng senador ay nag-post ng isang graphic na naglilista sa Ingles ng sumusunod na mga nagawa ng kanyang ama: “Noong 1942, sa unang bahagi ng kanyang karera sa militar, siya (Marcos Sr.) ay nakakuha ng kanyang unang Silver Star na medalya at na-promote bilang first lieutenant dahil sa pamumuno sa engkwentro sa Mount Natib, isang matagumpay na pag-atake sa isang kampo ng mga Hapones.” “Natanggap din niya ang Congressional Medal of Honor mula kay General Wainwright, na nag-promote sa kanya bilang kapitan, pagkatapos ng madiskarteng pagsira ng isa pang base ng Hapon sa Salian River.” “Natanggap niya ang kanyang pangalawang Silver Star medal noong Abril 1945 dahil sa pagtatanggol sa Bessang Pass sa Kiangan, Mountain Province.” “Natatangi sa mga parangal na ito ang Distinguished Service Cross na personal na ikinabit sa kanya ni General Douglas MacArthur bilang pagkilala sa kanyang partisipasyon sa pagtatanggol ng Bataan.” Makalipas ang ilang minuto, ang graphic ay muling nai-post ng FB page na Jhonylucastv at may caption na dala rin ng FB post ng senador: “Si dating Pangulong Ferdinand E. Marcos ay isa sa kanila, sundalo at lider ng guerilla intelligence group na ‘Ang Mga Maharlika’.”     "
0,"Nakasaad sa artikulo: “COMMUNIST Party of the Philippines (CPP) founder Jose Ma. Sison on Monday admitted that the party is a key contributor to the campaign of Leni Robredo and he is acting as adviser to her and her spokesperson Barry Gutierrez.” Idinagdag nito na “inamin ni Sison na nagkaroon siya ng ilang mga pag-uusap sa telepono kay Gutierrez kung saan inilatag niya ang ilang mga punto kung paano simulan ang pag-atake ng media sa iba pang mga kandidato sa pagkapangulo, partikular sina Isko Moreno at Ferdinand ‘Bongbong’ Marcos Jr.” "
0,"Nakalista sa isang opisyal na bio page ni Louise “Liza” Araneta-Marcos, asawa ni presidential candidate Ferdinand “Bongbong” Marcos Jr., na siya ay miyembro ng New York State Bar Association (NYSBA), isang pribadong voluntary membership association para sa mga lisensyadong abogado sa state of New York. Sa opisyal na website ng kanyang law firm na M & Associates, nakalista sa profile ni Araneta-Marcos ang mga sumusunod bilang isa sa kanyang mga propesyonal na affiliation. “Member (Miyembro): New York State Bar Association”   "
0,inulit ni senatorial candidate Salvador Panelo ang isang maling pahayag na ang International Criminal Court (ICC) ay “walang hurisdiksyon” na imbestigahan ang mga umano’y krimen laban sa sangkatauhan na nauugnay sa war on drugs ni Pangulong Rodrigo Duterte. 
0,"tinukoy ni Pangulong Rodrigo Duterte, ang ika-16 presidente ng Pilipinas, na taon ng pagkakatatag ng unang republika ng bansa. Sa parehong talumpati, sinabi ni Duterte na ang kanyang mga kamag-anak mula sa Durano political clan ay naghahari sa Danao City, Cebu sa loob ng “halos 15 dekada.” Ginawa niya ang pahayag matapos mag mungkahi na amyendahan ang 1987 Constitution upang maiwasan ang maling paggamit ng mga mayaman at political dynasties sa party-list system na naglalayong bigyan ng boses ang mga underrepresented na sektor sa House of Representatives. Sinabi niyang ang pagiging mula sa isang mahirap na pamilya sa Danao City ang nagtulak sa kanila na lumipat sa Mindanao upang maiwasan ang isang potensyal na pakikipagtunggali dahil sa teritoryo sa naghaharing Durano political dynasty: “Lahat ng pumunta [sa] Mindanao, umalis sa bayan nila kasi naghahanap ng greener pasture (mas maganda na pagkakitaan), kagaya ng tatay ko,  mahirap man sila doon sa Danao, Cebu City — ah Cebu — Danao City, Cebu Province. Eh hawak nila Durano — Durano family matagal, ilang — about almost 15 decades (mga halos 15 dekada). After the war (Pagkatapos ng giyera), sila na … Pinsan namin because (dahil) ‘yung asawa Duterte… Kaysa magpatayan — ganoon talaga ang nangyari — magkainitan, sumibat na lang siya. Dinala kami doon sa Mindanao. So laking hirap talaga ako.”  "
0,"Sa pagsusulong na bumuo ng mga alternatibong mapagkukunan ng enerhiya sa bansa, sinabi ng kandidato sa pagkapangulo na si Sen. Panfilo “Ping” Lacson Sr. na ang Pilipinas ang nangungunang biomass producer. "
0,"Sa isang pahayag kamakailan sa telebisyon, sinabi ni Pangulong Rodrigo Duterte na ang kuryente sa bansa ay “gawa ng langis.”"
0,"Iginiit ng kolumnista ng Manila Times na si Rigoberto “Bobi” Tiglao na nagkamali ang Philippine Star sa pag-uulat na si Vice President Leni Robredo ang most-searched na kandidato sa pagkapangulo sa Google noong unang bahagi ng buwang ito. Noong hapon ng Marso 11, nag-post si Tiglao sa kanyang opisyal na Facebook (FB) account: “Philstar is now a venue for fake news. It reported Robredo is more searched than Marcos. This is false.” Tinukoy ni Tiglao ang ulat ng Philippine Star na inilathala noong araw na iyon, na nagsasabing si Robredo ang nangungunang sa ginawang mga search sa internet tungkol sa kandidato sa pagkapangulo sa bansa. Iniulat nito na ang mga search para kay Robredo ay binubuo ng 46% ng mga tanong sa limang kandidato sa pagkapangulo, gamit ang datos mula sa dashboard ng halalan sa Pilipinas ng Google Trends. Kinokontra ito, sinulat ni Tiglao: “Follow (sic) are the actual Google Trends for the past month and in the past four hours today, which shows the opposite, with Marcos still consistently the most researched.” Nag-attach si Tiglao ng mga screenshot ng dalawang paghahambing ng datos ng Google Trends para sa mga terminong “Marcos” at “Robredo,” na nagpakita ng bawat minutong datos mula 10:56 a.m. hanggang 11:35 a.m. noong Marso 11, at bawat araw na datos mula Peb. 4 hanggang Marso 9. Makalipas ang ilang minuto, sinabi ni Tiglao sa isa pang post sa FB na muling nagkalat ang Philippine Star ng “fake news” at sa pagkakataong ito ay ikinumpara ang mga search interest sa 17 rehiyon ng Pilipinas. Nagpakita si Tiglao ng search interest sa mga terminong “Robredo” at “Marcos” na sumasaklaw sa mga petsang Peb. 11 hanggang Marso 11. Mas maganda umano ang kinalabasan para kay Marcos sa paghahambing na ito sa lahat ng rehiyon. Sa kabilang banda, isang hindi opisyal na visualization ng datos ng Google Trends mula sa isang kolum ng opinyon noong Marso 9 sa Star – na binanggit ang datos mula sa ibang mga petsa, Peb. 5 hanggang Marso 2 – ay nagpakita na mas maganda ang resulta para kay Robredo."
0,"pahayag ng kandidato sa pagkapangulo na si Jose “Joey” Montemayor na ang bakuna laban sa COVID-19 ay may “kabaligtarang” epekto at naglalantad sa mga tao sa impeksyon. Sinabi ni Montemayor na kahit na bumuti ang sitwasyon para sa mga manggagawa, mababa ang kanilang motibasyon at morale: “…Palaging hina-harass n’yo ang 70 million na Filipino; palagi n’yong hinahanapan niyan [ng vaccination card] when, in fact (samantalang, ang totoo), ang mismong vaccination will expose you to infection (pagbabakuna ay maglalantad sa iyo sa impeksyon). This is the reverse now, according to the Baltimore study (Ito ang kabaligtaran ngayon, ayon sa pag-aaral sa Baltimore).”  "
0,"Sinabi ni presidential candidate Ferdinand “Bongbong” Marcos na ang galunggong o round scad, na idiniin niya ay “para sa mahihirap,” ay ang isda na “pinakamadaling alagaan.” Sa isang panayam noong Marso 8 sa DZRJ, sinabi ni Marcos Jr. na hindi niya maintindihan kung bakit nag-aangkat ang Pilipinas ng galunggong: “Ang pinakamadaling alagaan ay galunggong. Hindi ba pang-mahirap nga dapat iyan? You can get that anywhere (Makukuha mo ‘yan kahit saan), tapos nag-i-import (nag-aangkat) tayo ? … That describes the terrible state that we have allowed our agri [sector] to come into (Iyan ang nagpapakita ng kakila-kilabot na estado na pinahintulutan nating mangyari sa ating agri [sektor]).”  "
0,"Sinabi ng kandidato sa pagkapangulo na si Dr. Jose “Joey” Montemayor na ang bilang ng mga ganap na nabakunahan sa Pilipinas ay hindi pa umabot sa 30 milyon noong unang bahagi ng Marso. Sa isang panayam ng Politiko TV channel noong Marso 1, idinetalye ni Montemayor ang kanyang posisyon sa COVID-19 vaccination program ng gobyerno. Bahagi ng sinabi niya: “Alam niyo po, wala pang 30 million ang napabakunahan. Inflated ang figures nila … E bakit kung talagang marami — 76 million ang hindi vaccinated. In fact, ang vaccination is only artificial, it can only produce artificial immunity for three months kaya nga may booster e. Kasi kung talagang magbibigay ng herd immunity ‘yan, e ‘di dapat wala nang booster.”   "
0,"pahayag ng abogadong si Larry Gadon, na kumakandidato sa pangalawang pagkakataon sa Senado, na ang pinakamalaking wind energy producer sa Southeast Asia ay nasa Ilocos Norte. Sa senatorial debate noong Marso 2, binanggit ni Gadon ang wind farming at water turbines bilang mga paraan upang itulak ang pag-unlad ng renewable energy sources sa bansa. Nang walang tinutukoy na partikular na windmill project, sinabi niya: “Alam ninyo iyong project na in-initiate ni Bongbong Marcos doon sa Ilocos Norte? Iyong windmill power source? Iyan ang pinakamalaking windmill energy producer in Southeast Asia. So dapat kopyahin natin iyon. Ipalaganap natin iyon.”  "
0,"Kinabukasan, naglabas si Badoy, na isa ring tagapagsalita ng National Task Force to End Local Communist Armed Conflict, ng 424-salitang FB post kung saan inihalintulad niya si Booc kay Sison, na tinawag niyang mga “terorista.” Ito ang bahagi ng sinulat niya: “Some people can’t be called ‘human’ and they have forfeited their right to live among people who revere and love life. Joma Sison is one of them. Buti deds na (It’s a relief [he’s] dead). And Chad Booc is another.”  "
0,"Sinabi ni Luis “Chavit” Singson, mayor ng Narvacan, Ilocos Sur at isang matibay na kaalyado ni Ferdinand “Bongbong” Marcos Jr., na ang mga pondong idineposito sa mga Swiss bank account ng pamilya ng kandidato sa pagkapangulo at nabawi ng gobyerno ng Pilipinas noong 2003 ay “talagang sa kanila ayon sa batas.” Sa isang panayam ni Christian Esguerra, anchor ng programa ng ABS-CBN News Channel na After the Fact, sinabi ni Singson na matagal nang binobomba ang mga Marcos ng “mga alegasyon” ng nakaw na yaman. Pagkatapos ay binanggit ni Esguerra ang desisyon ng Supreme Court (SC) noong 2003, na napatunayan na mahigit $650 milyon sa mga deposito sa Swiss bank ng mga Marcos ay “nakuha ng labag sa batas.” Sumagot si Singson: “Ang diperensya diyan, sinasabi na kasi na ninakaw (ang $650 million). Hindi naman ninakaw eh. Sa kanila ‘yun eh. ‘Yun ang diperensya.”  "
0,"pahayag ni Defense Secretary Delfin Lorenzana na ang pagkakaroon ng dalawang bagong frigate para sa Armed Forces of the Philippines (AFP) ay nagsimula sa ilalim ng administrasyon ni Pangulong Rodrigo Duterte. Sa pampublikong talumpati ni Duterte noong Peb. 21, iniulat ni Lorenzana ang mga update sa pagbili ng mga bagong kagamitan ng militar tulad ng mga barkong pandagat: “Ito naman ‘yung ating naumpisahan, nagsimula noong kayo ay Presidente, Mr. President, at saka nakumpleto noong kayo ay ano — noong nakaraan lang … dalawang frigates na in-order natin noong 2017 at nai-deliver noong nakaraang taon.” Sinabi ng defense chief na mas maraming kagamitan ang binili ng administrasyong Duterte para sa militar kaysa sa limang nakaraang administrasyon. "
0,"Sinabi ni Sonshine Media Network International (SMNI) News anchor Mike Abe na hiniling ni Bise Presidente Leni Robredo na makapanayam siya ng isang partikular na “media personality” lamang sa Peb. 15 na debate na inorganisa ng network para sa mga kandidato sa pagkapangulo sa Mayo 9 na eleksyon. Ilang oras bago ang debate noong Peb. 15, sinabi ni Abe sa programang Usaping Bayan ng SMNI News: “Itong si Leni, isa pang pasaway itong si Leni. Nag-demand pa ng personality sa media na mag-i-interview sa kanya, sasali sa debate. Nung pagbigyan, umatras din. Anong klaseng kandidato ‘yan?”    "
0,"Sinabi ni dating defense secretary Norberto Gonzales, isang kandidato bilang pangulo sa halalan sa Mayo 9, na walang “partikular na batas” na tumutukoy at tumutugon sa krimen ng rebelyon sa Pilipinas. "
0,"sinabi ng tabloid na Pinoy Exposé sa isang artikulo sa website nito na isinama ni Vice President Leni Robredo si Neri Colmenares, kandidato ng Makabayan coalition para sa Senado, sa kanyang senatorial slate kapalit ng pag-endorso ng coalition sa kanyang presidential bid. Sa isang artikulong inilathala noong Peb. 4, sinabi ng Pinoy Exposé na si Robredo ay “pumasok sa isang ‘alyansa’ sa mga front group ng CPP (Communist Party of the Philippines)” — binanggit nang walang ebidensya ang Makabayan bloc — para “palakasin ang kanyang kandidatura.” Idinagdag nito: “Makabayan has formally endorsed Robredo’s candidacy last January 28, 2022, with Robredo agreeing to accept Neri Colmenares, former Makabayan congressman and a perennial loser in the Senate race, as one of her candidates for the Senate.”  "
0,"Sa kanyang unang pagharap sa debate sa kampanya para sa eleksyon sa Mayo 2022, iginiit ng kandidato sa pagkapangulo na si Ferdinand “Bongbong” Marcos Jr. na ang West Philippine Sea (WPS) dispute ay naging isyu sa halalan lamang sa kampanyang ito. "
0,"Iginiit ng kolumnistang si Alex Magno ng Philippine Star na nakapanayam ng mamamahayag na si Jessica Soho ng GMA-7 si presidential candidate Ferdinand “Bongbong” Marcos Jr. noong 2016. Sa kanyang kolum noong Enero 27, binanggit ni Magno ang mga pagkakataon na ang mga nakaraang kandidato sa pagkapangulo ay tumanggi na lumahok sa mga panayam o debate, tulad ng yumaong Fernando Poe Jr. at noo’y senador Benigno Simeon Aquino III, sa gitna ng mga pagbatikos laban kay Marcos Jr. dahil sa pagtanggi sa mga panayam. Sinabi niya: “No one remembered that when Marcos submitted to a Jessica Soho interview in 2016, the venue was filled with LP supporters who heckled his every answer.” Idinagdag ni Magno, na nagsilbi bilang board director sa Development Bank of the Philippines (DBP) noong termino ni pangulong Gloria Macapagal-Arroyo: “Nor did anyone bother to check the audience turnout. According to YouTube, the Jessica Soho-Leni episode has garnered 76 thousand views. By contrast, the Boy Abunda-BBM episode has 3.6 million views and (is) running.”    "
0,"Sinabi ni House Deputy Speaker Rodante Marcoleta, isang kandidato para senador sa eleksyon sa Mayo 9, na “itinago” ng media giant na ABS-CBN Corp. ang “tamang halaga” ng mga buwis na dapat nitong bayaran sa pamamagitan ng subsidiary nito, ang Big Dipper. Sa isang panayam noong Peb 5., hiniling ni MJ Montejar, host ng Point of Order ng SMNI News, kay Marcoleta na timbangin ang patuloy na imbestigasyon sa Big Dipper, isang “IT-enabled company” na nakatutok sa digitalization at distribution ng content sa lokal at internasyonal na merkado. “‘Yung Big Dipper kasi, MJ, dapat ang nanguna sa imbestigasyon nito [ay] ‘yung Bureau of Internal Revenue (BIR) sapagkat ang pinag-uusapan natin dito ay ‘yung malalim na isyu ng tax evasion. Talagang ginamit nila ‘yung Big Dipper para … itago nila ‘yung karampatang buwis na dapat na bayaran ng ABS-CBN.”  "
0,"Sa gitna ng coronavirus disease 2019 (COVID-19) pandemic, umiikot sa social media ang maling impormasyon na kailangan ng mga botante na magpakita ng vaccination card o negatibong RT-PCR test para makaboto sa Mayo 9. Sa isang newscast noong Enero 27 ng media organization na News5, ang reporter na si Marie Ann Los Baños ay nagbigay sa mga manonood ng walkthrough kung ano ang kailangan nilang ihanda para sa “pandemic na halalan.” Sa pagbanggit sa Comelec bilang kanyang source, sinabi niya na ang mga botante ay kinakailangang magsuot ng face mask at face shield. Pagkatapos ay sinabi niya: “Pagdating po sa inyong voting precinct, kailangan niyo pong i-present ang inyong vaccination card. Sabi ng Comelec, required daw po na vaccinated (nabakunahan) kayo bago kayo makaboto. Pero para naman sa mga hindi bakunado na gusto pa ring ma-exercise ang karapatan nilang bumoto, kailangan niyo pong dalhin ang pinakahuli ninyong RT-PCR test result at kailangang nag-negative po kayo.”     "
0,"Isang graphic na nagtatampok ng hindi kumpletong sagot ni Vice President at presidential candidate Leni Robredo sa isang tanong sa isang panayam sa radyo ang in-upload ng ilang Facebook (FB) accounts, kabilang ang isang FB page ng isang dating Palace media consultant, para magmukha siyang tanga. "
0,"sinulat ni Alex Magno, isang kolumnista ng Philippine Star, na ang yumaong pangulo Benigno Simeon Aquino III ay hindi lumahok sa anumang debate habang nangangampanya noong 2010 elections. Sa kanyang kolum noong Enero 27, kinuwestiyon ni Magno ang mga “pink” na tagasuporta ni Vice President Leni Robredo sa pagpuna kay Ferdinand “Bongbong” Marcos Jr. sa hindi pagsipot sa panayam ng mga presidential aspirant sa darating na eleksyon: “No one remembered that Noynoy Aquino did not participate in the 2010 debates. In the latter case, it was a correct tactical decision: Aquino was leading all rivals.” Idinagdag ni Magno, na nagsilbi bilang direktor sa Development Bank of the Philippines (DBP) noong termino ni pangulong Gloria Macapagal-Arroyo: “No one remembered that when Marcos submitted to a Jessica Soho interview in 2016, the venue was filled with LP supporters who heckled his every answer.”    "
0,"Ipinahiwatig din ni Acosta na posibleng mabuhay ang virus sa katawan pagkatapos ng pagbabakuna. Sa isang eksklusibong panayam noong Enero 21 sa grupong Concerned Doctors and Citizens of the Philippines (CDCph), sinabi ng abogadong si Acosta: “‘Yung mga nasaksakan ng COVID vaccine … walang immunity sa COVID. Mako-COVID ka … Imagine, nagpabakuna ka, magkaka-COVID ka rin pala, e ‘di pareho lang nung unvaccinated. Nagkaka-COVID din ‘yung vaccinated, nagkaka-COVID din ‘yung unvaccinated. “Ta’s sasabihin ni Sen. [Franklin] Drilon, delikado raw ako, delikado mga empleyado sa ’kin dahil wala akong bakuna. Bakit, anong pagkakaiba ko sa bakunado?” Pagkatapos ay sinabi ni Acosta na siya ay “mas mabuti (ang kalagayan)“ kaysa sa mga nabakunahan dahil ang kanyang mga antigen at RT-PCR test ay negatibo at siya ay “walang mga sintomas,” idinagdag pa: “E ‘yung bakunado? May COVID virus ‘yun na in-inject, nasa katawan niya. Sabihin mo nang dead, e pa’no kung biglang mabuhay sa katawan mo, mag-positive ka nga. ‘Yun po ‘yun, e.”   "
0,"Sinabi ni AnaKalusugan party-list Rep. Michael “Mike” Defensor, kandidato sa pagka-alkalde ng Quezon City, na isang “bagong” ulat ng Commission on Audit (COA) ang “nagkuwestyon ng validity” ng P479-milyong halaga ng COVID-19 relief goods na binili noong 2020. Sa isang press release noong Enero 23, si Defensor, na nagbabato ng parehong mga paratang mula pa noong Setyembre 2021, ay nagsabi: “In a new report published on the COA website, state auditors said the Quezon City government’s purchases violated the Procurement Law and its implementing regulations, as well as accounting rules.” "
0,Sinabi ni vice presidential candidate Willie Ong sa isang health vlog na ang karaniwang sipon at ang mga Omicron at Delta variant ng coronavirus disease 2019 (COVID-19) ay maaaring matukoy sa pamamagitan ng mga sintomas na nararanasan ng mga pasyente. 
0,gumawa ng maling pahayag si Pangulong Rodrigo Duterte tungkol sa Juvenile Justice Welfare Act na inakda ng mambabatas.
0,puro “puti” ang mga hukom ng International Criminal Court (ICC).
0," sinabi ng dating broadcaster na si Jay Sonza na nilaktawan ng anak ni Vice President Leni Robredo ang community quarantine matapos dumating mula sa ibang bansa at kalaunan ay nagpositibo sa COVID-19. Noong umaga ng Dis. 31, 2021, nag-post si Sonza ng mensahe na nakapatungkol sa isang “Madam,” na tila tinutukoy ang bise presidente: “Sabi mo Madam, dapat walang palakasan. Bakit iyong anak mong dumating derecho sa bahay, hindi dumaan sa Quarantine Protocol?”  "
0,"Binabanggit ang isang pag-aaral ng sintomas ng COVID-19 mula sa health science company ZOE na nakabase sa London, ibinahagi ni Dr. Anthony “Tony” Leachon, dating presidente ng Philippine College of Physicians, ang isang graphic sa kanyang mga social media account noong Enero 3 na may caption na: “The first 8 Omicron symptoms that should never be ignored which can appear as quickly as 48 hours after you’ve been infected. Please read on.”  Ang mga sintomas umano ay pagbahing, pagkahapo, pangangati ng lalamunan, sipon, sakit ng ulo, pananakit ng bandang ibaba ng likod, pagpapawis sa gabi at pananakit ng katawan, at kawalan ng gana. "
0,Isang infographic ang nagbigay kredito sa dating Kabayan Party-list representative na si Harry Roque bilang may-akda ng Universal Health Care Law.
0,"Ilang mga social media account ang mali sa pagtukoy sa isang video ng malakas na hangin na dala ng isang bagyo na tumama sa Pilipinas noong 2020 bilang footage ng Bagyong Odette (internasyonal na pangalan: Rai), na ngayon ay dumadaan sa ilang bahagi ng Visayas at Mindanao. Sa pag-landfall ni Odette sa Southern Leyte noong Dis. 16, nag-upload ang Bombo Radyo Iloilo at Bombo Radyo Gensan ng clip na nagpapakita ng magkahalong malakas na ulan at bugso ng hangin na naging sanhi ng malakas na pag-ugoy ng isang gate at pagyuko ng mga puno patungo sa isang direksyon. Naglagay ito ng caption: "
0,"Noong Dis. 5, naglabas si Tulfo ng video ng caravan sa kanyang opisyal na Facebook (FB) page na may caption na: “SAMANTALA… ITO ANG KAGANAPAN SA SAN JOSE CITY, NUEVA ECIJA KANINA NA HINDI LUMABAS SA MGA BIAS (sic) TV STATIONS AT ONLINE NEWS (as usual [gaya ng dati]).”  "
0,"Iginiit ni Manila City Mayor Francisco “Isko Moreno” Domagoso, na tumatakbong presidente sa May 2022 elections, na walang member state ng International Criminal Court (ICC) ang nanindigan para sa 2016 arbitral award sa South China Sea dispute na nagpawalang-bisa ng malawakang pag-aangkin ng China sa maritime area."
0,"nag-ulat ang Sonshine Media Network International (SMNI) News, ang news broadcasting arm ng televangelist na si Apollo Quiboloy, na si presidential aspirant Ferdinand “Bongbong” Marcos Jr. ay “pumasa” sa kanyang bachelor’s degree sa social studies sa University of Oxford sa United Kingdom. Noong Nob. 9, inilathala ng SMNI News sa opisyal na Youtube channel nito ang isang ulat ni news correspondent Brigitte Valencia, kung saan sinabi niya: “Sa sertipikasyon ni BBM, nabigyan siya ng ‘pass’ na ibig sabihin ay nakapasa si Bongbong Marcos sa kanyang bachelor’s degree na social studies.” Sa Ingles na bersyon ng ulat, ganito rin ang sinabi ng reporter na si Rose Ann Samion: “According to BBM’s certification, Bongbong Marcos received a ‘pass,’ indicating that he completed his bachelor’s degree in social studies.”    "
0,"Ganap na 10:14 p.m. noong Nob. 2, inilabas ng One News sa opisyal nitong YouTube channel ang 2:24-minutong ulat ng mobile journalist na si Jacob Lazaro na pinamagatang “Carpio files disqualification case vs. Marcos, Jr.,” na may caption na: “Retired Supreme Court Senior Associate Justice Antonio Carpio confirms to ONE News he filed a case before the Commission on Elections (COMELEC) for the disqualification of presidential aspirant Bongbong Marcos due to a 1995 tax evasion case.” Sa ulat, sinabi ni Lazaro na binanggit ng “petisyon” ang Section 12 ng Omnibus Election Code, na nagsasaad na ang hatol para sa isang krimen na kinasasangkutan ng moral turpitude ay habang-buhay na pagbabawal sa isang tao na tumakbo o humawak ng posisyon sa isang pampublikong tanggapan, bilang isang batayan upang madiskuwalipika si Marcos sa eleksyon taon sa susunod na taon. "
0,"Iginiit ng abogadong si Victor Rodriguez, chief of staff ni Ferdinand “Bongbong” Marcos Jr., sa isang pahayag na ang presidential aspirant ay laging naging tapat sa kanyang educational attainment mula sa University of Oxford sa England. Sa isang pahayag na inilabas sa mga mamamahayag noong Okt. 23, sinabi ni Rodriguez: “We stand by the Degree confirmation which was issued by the University of Oxford. It is up to anyone to question or challenge this with the said university if they so please.” Pagkatapos ay sinabi niya: “Presidential aspirant Bongbong Marcos has always been forthright on his conferment of a special diploma in social studies by the distinguish (sic) university and has never misrepresented his Oxford education.”     "
0,"Ipinahayag ni Communications Secretary Martin Andanar sa isang panayam sa radyo noong Okt. 12 na ang Pilipinas ay hindi na kabilang sa mga pinaka-delikadong bansa sa mundo para sa mga mamamahayag dahil sa “mabilis na resolusyon” ng Maguindanao massacre noong 2019, na, aniya, ay bahagi ng legacy ni Pangulong Rodrigo Duterte. "
0,"Sa kanyang verified Facebook (FB) page, binilang ni dating Public Works and Highways secretary Mark Villar ang Skyway Stage 3 project bilang accomplishment sa ilalim ng “Build, Build, Build” program, ang infrastructure master plan ni Pangulong Rodrigo Duterte. "
0,"Sa seremonya ng oath-taking ng mga bagong miyembro ng Partido Demokratiko ng Pilipinas-Lakas ng Bayan (PDP-Laban) noong Okt. 16, inakusahan ni Pangulong Rodrigo Duterte ang oposisyon na Liberal Party (LP) sa pagbibigay sa mga Ayala, isang kilalang pamilya ng mga negosyante sa bansa, ng water distribution contract. Sinabi ni Duterte na sinusuportahan ng kanyang partido ang mga mahihirap at middle-class na Pilipino, ngunit bukas pa rin ito sa mga “napaliwanagan na mayayaman.” Sinabi niya na ang PDP-Laban ay hindi katulad ng ibang mga partido na tumatanggap ng pondo mula sa mga “oligarch,” idinagdag niya: (Yung mga mayayaman, Liberal, nagpunta doon, mga… Alam mo, malaki — alam mo kung sino sila — pinondohan sila ng mga oligarch. Tingnan mo naman kung ano ang nangyari. Ibinigay nila ang tubig sa Ayala…) Sinabi pa ng pangulo: (Kaya naman abusado ang ABS-CBN. Hindi sila nagbabayad ng buwis, sila pa ang agresibo. At patuloy pa rin nilang ginagamit at yung ano… mga partido pulitikal kahit hanggang ngayon. Ganun pa rin.)      "
0,"Muling sinabi ni Pangulong Rodrigo Duterte na may “constitutional mandate” ang Commission on Audit (COA) na i-audit ang Philippine Red Cross (PRC), isang independent, autonomous, non-government organization. Sa isang pahayag sa telebisyon noong Set. 20, sinabi ni Duterte nang walang iniharap na anumang ebidensiya na si Sen. Richard “Dick” Gordon ay “pinagsama” ang humigit-kumulang P88 milyon sa priority development assistance fund (PDAF) sa pera ng Red Cross, na pinamumunuan ni Gordon. Sinabi niya na ang halaga ay “nawala magpakailanman; hindi ito maipaliliwanag (kung saan ginamit o napunta).” Sinabi pa ng pangulo: “[K]ung totoo ito, you (Gordon) must answer [for] it, because I am really going to insist that COA conduct an audit sa (on) Red Cross. You cannot escape that constitutional mandate.” Idinagdag niya: “As a matter of fact, the mandate that you give — you have to give me, a yearly report of COA’s wrongdoings or anong ginawa, hindi mo binigay.”     "
0,"sinabi ni dating senador Ferdinand “Bongbong” Marcos Jr. na nagsampa ng reklamo ang Pilipinas sa International Criminal Court (ICC) laban sa China dahil sa mga biglang pagpasok nito sa West Philippine Sea. Sa isang press conference noong Set. 24, tinanong si Marcos kung paano malulutas ang maritime territorial dispute sa South China Sea sa pagitan ng dalawang bansa. Ang dating senador, ang nag-iisang anak na lalaki at kapangalan ng yumaong diktador Ferdinand Marcos, ay nagsabi na hindi kasama ang digmaan sa pagpipiliang solusyon at ang “tanging opsyon na natitira” para sa Pilipinas ay ang pakikipag-ugnayang diplomatiko sa China, ngunit pati na rin sa usaping pang-ekonomiya, panlipunan, kultural, at mga aspeto ng palakasan. Ipinaliwanag niya: “Sa palagay ko kasi ang dati nating usapan sa China tungkol nga sa West Philippine Sea ay sa bilateral exchange. Lagi tayong nakikipag-usap sa China. ‘Pag may problema tayo lagi nating dinadala sa kanila, and the other way around (at ganoon din sila). Iyon ang ating naging sistema noon hanggang 2010 na kinasuhan, nag-file tayo ng kaso sa ICC. Nagka-harden (nagmatigas) … both parties hardened their positions (ang parehong partido nagmatigas sa kanilang posisyon) … Kaya tayo napunta sa gan’tong sitwasyon.” Ipinagpatuloy niya: “Dahil ang pagsolusyon sa mga territorial conflict (pinagtatalunang teritoryo) — halimbawa, may territorial claim (inaangking teritoryo) ang dalawang bansa — naaayos lang iyan sa ICC. Pero kailangang sumang-ayon ang parehong bansa magsasabi … Pero ang China hindi man signatory (pumirma) sa pag-ano, sa pagtaguyod ng ICC. Pangalawa, sinabi na nila mula sa umpisa na hindi namin susundan. Hindi namin kinikilala iyong mga decision (desisyon) sa ICC. So wala na sa atin iyon.”    "
0,"Sa isang virtual na talumpati sa harap ng mga world lider, iba na naman ang naging linya ni Pangulong Rodrigo Duterte noong Miyerkules, positibo sa pagkakataong ito, nang ideklara niyang walang bansa ang “makababawas” sa kahalagahan ng 2016 ruling ng Permanent Court of Arbitration (PCA) na pumabor sa Pilipinas laban sa China. Sa pre-recorded speech sa 76th session ng United Nations General Assembly (UNGA) noong Set. 22 (Philippine time), pinagtibay ni Duterte ang pangako ng bansa sa Association of Southeast Asian Nations at iba pang stakeholders na pangangalagaan ang “kapayapaan, seguridad and kaunlaran” sa South China Sea. Sinabi niya: “The 1982 UNCLOS and the 2016 Arbitral award of the South China Sea provide a clear path towards a just, fair and win-win solution for all. The award must be seen for what it is — a benefit across the world to all who subscribe to the majesty of the law. No amount of willful disregard by any country, however big and powerful, can diminish the arbitral award’s importance.” Nanawagan din si Duterte sa lahat ng bansa na pangalagaan ang “rule of law” para mapanatili ang pandaigdigang kaayusan. "
0,Iginiit ng abogadong si Larry Gadon na ang Philippine Red Cross (PRC) ay tumatanggap ng malaking pondo mula sa gobyerno. 
0,"Hindi sumasang-ayon sa paggamit ng mga face mask bilang proteksiyon, sinabi ng artistang si Crispin “Pen” Medina na ang novel coronavirus ay “maaaring lumusot sa mask” sapagkat napakaliit nito. sinabi ni Medina na ang virus na sanhi ng coronavirus disease 2019 (COVID-19) ay hindi pa natutukoy. Sa panayam noong Agosto 26 sa reporter ng DZBB Super Radyo na si Sam Nielsen habang isinasagawa ang anti-lockdown at anti-mandatory vaccination rally sa harap ng mga tanggapan ng Senado sa Pasay City, sinabi ni Medina: “Napag-aralan ko na … kasi po ang face mask malalaki ang hibla niyan. ‘Yun pong coronavirus, ang mga virus, maliliit po, kumbaga hindi pa rin ito na-identify (tukoy). Kumbaga sa line up ng pulis, hindi pa na-pinpoint (turo) kung sino yung kriminal na virus … Hindi pa po nila nakita ‘yan, tapos may sinasabi nang variant. At ‘yan po lulusot po kahit na anong mask dahil sobra-sobrang pagkaliit-liit.”   "
0,"Iginiit ni House Deputy Speaker Rodante Marcoleta na nagsampa ng kaso si dating Supreme Court (SC) associate justice Antonio Carpio laban kay Chinese President Xi Jinping sa International Court of Justice (ICJ) noong Marso 2019. Sa episode ng kanyang talk show kasama si AnaKalusugan Rep. Michael “Mike” Defensor na ginawa ng SMNI News Channel noong Agosto 7, tinanong ni Marcoleta kung bakit hindi “hinaharang” ng Facebook (FB) ang impormasyong nagmumula sa political opposition na may kaugnayan sa alitan sa West Philippine Sea. Pagkatapos, sinabi niya: “Halimbawa, si Justice Carpio. Maraming hindi nakakaalam … nung 2019 ay gumawa ‘yan ng communication, isinubmit (isinumite) niya sa International Court of … Justice. […] [I]sinumbong niya ang China, si President Xi Jinping na gumawa ng krimen against humanity (laban sa sangkatauhan) sapagkat ang teritoryo daw ay na-violate sa South China Sea.” Idinagdag ni Marcoleta: “[P]inipilit nila (oposisyon) na ipamukha sa ating pangulo na hindi niya nae-execute (naipapatupad) ang ipinanalo natin sa arbitral award samantalang hindi nila sinasabi na wala tayong ipinanalo … Wala tayong award na nakuha, walang remedyong nakuha kung ang pag-uusapan ay ang pagbabawal sa Tsina sa mga aktibidad na ginagawa niya sa South China Sea.”     "
0,"Ang mga cash prize at iba pang insentibo na ibinigay ng mga business executive at pribadong kumpanya kay Hidilyn Diaz, ang unang Olympic gold medalist ng Pilipinas, ay kailangan bayaran ng donor’s tax, ayon kay Palace Spokesman Harry Roque. Sa isang pahayag noong Hulyo 31, sinabi ni Roque: “The donations given to our athletes are excluded from the computation of the athletes’ gross income under the Tax Code. This, however, presupposes that the donors have already paid the donor’s tax.”  "
0,"Isang VERA Files reader ang tumawag ng pansin sa caption ng Manila Times sa isang set ng mga litrato na nagsasabi na ang mga “health worker” sa Manila COVID-19 Field Hospital ay nagbanta na magwelga dahil sa hindi sapat na kabayaran. Noong Agosto 14, nag-post ang Manila Times sa Facebook page nito ng pitong litrato ng photographer na si Mike Alquinto na nagpapakita ng isang health worker na nagsasagawa ng isang medical procedure sa isang pasyente na hinihinalang mayroong coronavirus disease 2019 (COVID-19), at ng pansamantalang COVID-19 Field Hospital ng lungsod ng Maynila sa Rizal Park. Ang mga litrato ay may caption na: “DOH UNDER SIEGE AS HEALTH WORKERS THREATEN LOCKDOWN (DOH UNDER SIEGE HABANG HEALTH WORKERS NAGBABANTA NG LOCKDOWN) “Health workers are seen outside the Manila Covid-19 field hospital at the Luneta Grandstand, on Aug. 14, 2021. They have threatened to go on ‘medical lockdown’ over low salaries and lack of benefits. Health Undersecretary Maria Rosario Vergeire assured health workers that the DoH will comply with the deficiencies cited in the Commission on Audit report.”  "
0, nanindigan sina Partylist Rep. Michael “Mike” Defensor at Rodante Marcoleta na ang antiparasitic drug na ivermectin ay maaaring gamitin laban sa anumang variant ng coronavirus disease (COVID-19).
0,"Sa pagtatama ng pahayag ni Palace Spokesperson Harry Roque na hindi pa naipapasa ng Kongreso ang batas na mag-eexempt sa mga atleta sa pagbabayad ng buwis sa kanilang mga napanalunan, nagkamali si Senate Minority Leader Franklin “Frank” Drilon sa pagsabing ang Republic Act No. 10699, na pinagtibay noong 2015 sa termino ng yumaong Pangulong Benigno Aquino III, ay nagbigay na ng tax exemption para sa mga napanalunan sa national at international na mga sports competition. Sa isang press release noong Hulyo 30, sinabi ni Drilon: “The Congress, through RA 10699 which was passed during the Aquino administration, already exempted all prizes and awards granted to athletes from the payment of income tax. It is erroneous interpretations such as Roque’s that create the confusion.”   "
0,"Panelo to Duterte: “Sapagka’t kung matatandaan ninyo, hindi po ba, ‘yung sa ICC ang inyong naging posisyon doon ay talagang wala silang jurisdiction. At kahit na nga mayroon, wala pa rin dahil ‘yung Article 127 maliwanag na sinasabi … kung nagsimula na ang imbestigasyon ng hukuman, kahit kumalas ka, puwede ka pa. Ang problema, hindi naman nagsimula ‘yung imbestigasyon sa hukuman, preliminary examination lamang.” Duterte: “Walang kopya ang executive department kasi nga ang nangyari galing sa Congress (Kongreso), ni-ratify (pinagtibay) ng Congress (Kongreso), instead of returning the treaty as ratified by Congress (imbes na isauli ang treaty na pinagtibay ng Kongreso) dito sa executive department ni Estrada at that time (nung panahon na iyon), hindi na nila —- shinort (short) circuit nila. Dumiretso na kaagad sila sa Rome and appended the Philippine participation.” Duterte: “Bakit ako haharap ng husgado na puro puti ang mga p***** i** niya? Kung ako’y magpalitis — anong kasalanan ko — it will be before a Philippine court and before a Filipino judge (sa harap ng korte ng Pilipinas at sa harap ng Filipino judge) na kung sabihin niya na ako na death penalty. So be it (Sige lang); tanggapin ko.”  "
0,Sinabi ni Pangulong Rodrigo Duterte sa kanyang panghuling State of the Nation Address (SONA) noong Hulyo 26 na ang kanyang order noong 2016 kaugnay ng freedom of information ay nagbukas sa publiko ng iba’t ibang mga uri ng mga rekord at ipinag-utos ng gobyerno. 
0,"Sa kanyang pang-anim at huling State of the Nation Address (SONA) noong Hulyo 26, sinabi ni Pangulong Rodrigo Duterte na ang higante ng media na ABS-CBN ay hindi nagbabayad ng tamang buwis, idinagdag pa na ang network ay nagbabayad lamang ng isang maliit na porsyento ng dapat na property tax. Isang oras at 40 minuto sa kanyang halos tatlong oras na mahabang SONA, lumihis si Duterte mula sa kanyang nakahandang talumpati at binaling ang pansin sa media network at sinabing: “[ABS-CBN is] cheating [the] government by the billions [of pesos] in taxes. And they still want that frequency because ‘yan ang pinapag-awayan. No … They still owe [the] government billions.” Idinagdag niya: “In the contract diyan sa nakalagay doon four hectares. So ang binabayaran nila [is only for] four hectares sa property taxes. Supposed (sic) they are occupying 40 hectares, that complex there. Pero ginamit nila na papel ‘yung four hectares. Iyon lang ang binabayaran nila.”      "
0,"ang yumaong lider ng oposisyon na si Benigno “Ninoy” Aquino Jr. ang “nag-organisa” ng Communist Party of the Philippines (CPP); ang armadong hukbo nito, ang New People’s Army (NPA); at, Moro National Liberation Front (MNLF). Sa isang post noong Hunyo 16 sa kanyang verified Facebook (FB) account, ikinuwento ni Enrile ang mga kaganapan na humantong sa deklarasyon ng martial law noong 1972, pati na ang umpisa ng pag-aalsa ng mga komunista sa bansa. Sinabi sa bahagi ng sanaysay: “The CPP-NPA and the MNLF were organized by three young men: Benigno ‘Ninoy’ Aquino Jr., Nur Misuari and Jose Maria Sison. These three were former students in the University of the Philippines. They were allegedly supported by a country in East Asia that wanted to keep the Philippines busy.”   "
0,"Sa isang kumpirmadong Facebook (FB) page ng volleyball player at dating Pinoy Big Brother housemate na si Tricia Santos, pinuri si Public Works and Highways Secretary Mark Villar at ang flagship project ng administrasyong Duterte na “Build, Build, Build” program sa patuloy na paggawa ng Cebu-Cordova Link Expressway (CCLEX). "
0,"sinabi ng abogadong si Larry Gadon na si retired International Criminal Court (ICC) chief prosecutor Fatou Bensouda ay idineklarang persona non grata ng United States (U.S.) dahil sa “pag-imbento” ng mga kaso ng mga paglabag sa karapatang pantao. Sa isang video noong Hunyo 18 na nai-post sa kanyang opisyal na Facebook (FB) account, inakusahan ni Gadon si Bensouda ng “paggawa ng ingay” tungkol sa pagpatay na nauugnay sa giyera laban sa droga ni Pangulong Rodrigo Duterte para makapagpatuloy lamang siya sa payroll ng ICC. Sinabi niya na si Bensouda “ay hindi dapat paniwalaan” at siya ay “walang kredibilidad,” at binanggit na siya ay taga Gambia, na kinutya ni Gadon bilang isang “paatras” at “third world” na bansa. Sa video, sinabi niya: “In fact (Sa katunayan), even (kahit) sa U.S., siya ay na-censure na at siya ay dineklara na persona non grata na siya ay gumagawa lamang ng mga kuwento diyan sa mga human rights (karapatang pantao)…violations (mga paglabag) na iyan.” Idinagdag ni Gadon, na nasuspinde sa legal practice sa loob ng tatlong buwan ng Supreme Court noong 2019 dahil sa paglabag sa Code of Professional Responsibility, na ang korte na nakabase sa Hague ay “hindi dapat makialam sa mga kaganapan sa Pilipinas” sapagkat ang bansa ay umalis na sa Rome Statute, ang kasunduang pang-internasyonal na lumikha sa ICC. "
0,"Sa opisyal na Facebook (FB) page ng Bagong Henerasyon Party-list, sinabi nito na pinapayagan na ang mga doktor na magreseta ng ivermectin sa kanilang mga pasyente, binabanggit ang pahayag ni Health Secretary Francisco Duque III. "
0,Walang pasubaling sinabi ni Senate President Vicente “Tito” Sotto III na ang mga hindi nabakunahan laban sa coronavirus disease 2019 (COVID-19) ay walang dapat katakutan kung napapalibutan sila ng mga taong nabakunahan na.
0,"Noong Hunyo 8, inulit sa isang pahayag ni Sen. Risa Hontiveros ng oposisyon ang panukala ni political science professor Clarita Carlos, na minsan nagsilbing pangulo ng pinamamahalaan ng estado na National Defense College of the Philippines, na muling ayusin ang AFP at palakasin ang depensa sa karagatan ng bansa laban sa incursions sa territorial waters nito. Tinanong kung tinitingnan ni Duterte ang panukala ni Carlos, sinabi ni Roque sa isang pahayag sa press noong araw ding iyon: “Sa totoo lang po, matagal na po iyang in-implement ng ating Presidente. Siya lang po ang nagpasok ng dalawang modernong frigates galing po sa South Korea, at patuloy po ang kaniyang ninanais na tuluyang ma-modernize ang ating Hukbong Sandatahan dahil talaga namang hindi madidepensahan ang national teritoryo kung wala tayong kakayahan na dipensahan iyan.” Sinabi pa ni Roque na itutuloy ng pangulo ang AFP modernization hanggang sa magtapos ang kanyang termino, “mayroon o walang COVID (coronavirus disease 2019).”    "
0,"Sinabi ni Palace Spokesperson Harry Roque na si Jose Maria “Joma” Sison, founding chairperson ng Communist Party of the Philippines, ay kabilang sa mga nagsumite ng komunikasyon sa International Criminal Court (ICC) hinggil sa mga nangyaring pagpatay kaugnay ng giyera laban sa droga ni Pangulong Rodrigo Duterte. Sa isang press briefing noong Hunyo 15 kasama si Police Director General Guillermo Eleazar sa Camp Crame, mariing binatikos ni Roque ang hakbang sa ICC na paimbestigahan ang mga pagpatay na naiugnay sa kampanya ni Duterte laban sa iligal na droga. Sinabi niya na ang Pilipinas ay “hindi makikipagtulungan” sa Korte, na nakabase sa The Hague, Netherlands, at idinagdag na: “Paano sila makakasampa ng kaso? Makakasampa ba sila ng kaso on the basis of what Joma Sison said alone (base lamang sa sinabi ni Joma Sison)? On the basis of what Sonny Trillanes said alone (Batay lang sa sinabi ni Sonny Trillanes)? Paano ngayon ‘yan?”    "
0,"Mali ang pagkakaugnay ni Manila Mayor Francisco “Isko Moreno” Domagoso sa United States (U.S.) Centers for Disease Control and Prevention (CDC) sa isang pag-aaral na nagpapahiwatig na limitado ang bisa ng mga face shield sa pagsugpo sa pagkalat ng coronavirus disease 2019 (COVID-19). Sa pagpapatibay ng kanyang panawagan sa mga local health expert na repasuhin ang patakaran ng gobyerno kaugnay ng ipinag-uutos na pagsusuot ng face shield, hindi rin binanggit ni Moreno ang mahalagang konteksto ng mga natuklasan sa pag-aaral. Sa isang pakikipanayam noong Hunyo 4 sa ‘The Source’ ng CNN Philippines, binanggit ni Moreno ang isang pag-aaral ng “Association for Professionals in Infectious Control and Epidemiology sa CDC website,” sinabing: “There is a recent study … ito (this is) CDC ah. Health institute, kinomisyon ng CDC. Sinabi sa conclusion nila ha, ‘surgical mask[s] alone provided protection, surpassing the protection provided by face shields alone. Both used together provided the best protection,’ tama naman. ‘Although combined protection was similar to surgical mask use alone,’ ibig sabihin [wearing a] mask is enough. As long as you wear it properly and you wear it all the time.” Idinagdag ni Moreno: “So, kung ‘yun ‘yung tama, CDC ‘yun ‘no — I think it’s a good reference (tingin ko ito ay magaling na sanggunian), ‘no. Kung ‘yun ‘yung tama, then (edi) ‘yun bang pagre-require (pag-uutos) natin against (laban) sa hirap ng buhay ng tao eh sapat ba? ‘Yun ‘yung akin….”      "
0,"Isang lumang litrato ni Manila Mayor Francisco “Isko Moreno” Domagoso na nagtatrabaho habang nakakabit sa isang bag ng fluid ang muling naglabasan ngayong linggo sa maraming mga Facebook (FB) account, kasama ang FB page ng isang abogado na dating social media consultant ng Presidential Communications Operations Office (PCOO)."
0,"Sa pagpapaliwanag sa direktiba ng gobyerno sa patuloy na pag gamit ng mga face mask at face shield para makontrol ang transmission at pagkalat ng coronavirus disease 2019 (COVID-19), inihalintulad ni Palace Spokesperson Harry Roque ang proteksyon mula sa pagsusuot ng mga gamit na pang-proteksiyon sa pagpapabakuna laban sa sakit. Tinanong kung pinag-iisipan ng gobyerno ang patuloy na pagpapatupad ng kautusan na gumamit ng mga face mask and face shield dahil karagdagang gastos ito para sa mga Pilipino, sinabi ng tagapagsalita: “Sa pag-aaral po, talagang nakakatulong po na makaiwas ang kaparehong … face mask and face shield, no? So together, I understand the statistical …uh… the percentage of helping and avoiding COVID is almost equivalent to having a vaccine (Kaya’t magkasama, naiintindihan ko ang istatistika … uh… ang porsyento ng tulong at pag-iwas sa COVID ay halos pareho sa pagkakaroon ng bakuna).” Inulit ng tagapagsalita ang pahayag sa isang online briefing noong Hunyo 3, na binanggit ang epidemiologist na si Edsel Salvana na sinasabing ang pagsusuot ng face shield ay nakakatulong na maiwasan ang COVID-19 transmission, at iginiit na ang paggamit ng face mask at face shield at pagsunod sa physical distancing ay nagbibigay ng katumbas na proteksyon ng mga bakuna. "
0,"Sa isang talumpati noong Mayo 11, pinaalala ni Duterte sa mga lokal na opisyal, sundalo, at opisyal ng pulisya sa Datu Odin Sinsuat, Maguindanao ang kanyang paghanga kay Lapulapu na sinabi niya, ipinakita niya sa pamamagitan ng “pagtaas” sa katayuan ng huli bilang isang bayani: “Kaya sino ang nag-elevate (nagtaas) kay Lapu-Lapu, be? ‘Di ba sinabi ko noon nagpunta ako dito wala tayong national hero (pambansang bayani)? … Sabi ko ‘pag napresidente ako, maggawa ako ng ating hero (bayani). And I raised Lapu-Lapu to the level and dignity of a true warrior, and he was Tausug, the settlement was Tausug (At itinaas ko si Lapulapu sa antas at dignidad ng isang tunay na mandirigma, at siya ay Tausug, ang pamayanan ay Tausug).” Dagdag pa ng pangulong taga Mindanao: “Hindi nila alam, those who are debating, ang mga Bisaya kung makinig lang sila nang mabuti, they can make out of what (sic) a Tausug is talking about. Ang pinakamalapit sa vernacular ano, sa Mindanao is ‘yong Cebuano pati — and Cebuano is a tribe also there thriving with Lapu-Lapu.”   "
0,"Sa pagtatanggol kay Sen. Christopher “Bong” Go, iginiit ng aktor na si Robin Padilla na “mayroong historical fact” sa pahayag ng senador na si Lapulapu, na itinuring na unang pre-colonial na bayani ng Pilipinas, ay isang Muslim-Tausug na lider mula sa dating Sultanate of Sulu. Isang Muslim convert at lantarang tagasuporta ni Pangulong Rodrigo Duterte, si Padilla ay nangatuwiran na ang “Islamic na bersyon” ng etniko ni Lapulapu ay maaaring naiiba sa “Western na bersyon,” ngunit ang lahat ng mga salaysay tungkol sa unang bayani ng Pilipino ay dapat na ipagsaalang-alang dahil walang anumang aktwal na video recording ng mga makasaysayang kaganapan nang mga pangyayari. Sinabi niya: “Walang pwedeng magsabi na may mali dahil wala namang … meron bang video? Wala namang video, eh, di ba? Ang tanging makakapagpatunay niyan [ay] kung merong isang time traveller dun, na-video niya at na-interview niya ‘yung mga tao.” Sinabi ng aktor na nakalulungkot na binatikos si Go sa kanyang talumpati sa pagdiriwang ng ika-500 anibersaryo ng tagumpay ni Lapulapu noong 1521 laban sa Portugese explorer na si Ferdinand Magellan at mga tauhang nagsisilbi sa Espanya na ang bayani ng Battle of Mactan ay isang mandirigmang Tausug mula sa isang “East Kingdom of Sulu.” Kasunod ng mga matinding pagpuna, humingi ng paumanhin si Go “kung iba ang dating ng aking naikwento” ngunit hindi niya binawi ang kanyang istorya. Si Duterte, sa mga nakaraang talumpati mula pa noong 2018, ay gumawa rin ng katulad na mga pahayag na si Lapulapu ay isang Tausug, pero hindi siya nagbigay ng iba pang mga detalye. Sa higit isang oras na video live streaming sa kanyang Facebook account noong Abril 29, sinabi ni Padilla na dapat huminto na ang mga tao sa pagpuna kay Go dahil: “…meron pong historical fact ‘yung sinasabi ng aking kaibigan, at iyan po ay iyong point of view ng mga Muslim. Tandaan po natin, dumating dito ang mga Espanyol early 16th century (unang bahagi ng ika-16 na siglo) … Ang mga Muslim po nandito na nung middle of 14th century (kalagitnaan ng ika-14 na siglo).” Sa kanyang mahabang diskurso, sinabi ni Padilla na ang bersyon ng mga Muslim sa kaganapan ay ganito: “…Iyong kasaysayan na sinulat naman ng Sultanate of Sulu nasunog na iyon. Pero sa kanila namang narrative (kuwento) na si Lapulapu … noong malaman ng Datu Lapulapu, ng Sultanate of Sulu, na may lumanding na foreigner (dayuhan) doon … Aba inutusan nila si Datu Lapulapu na sumakay pa ng balanghay (sasakyang pandagat bago masakop ang Pilipinas ng mga banyaga) na mag-travel (mag biyahe) papunta ng Visayas. At doon hinarap niya si Magellan. Doon nagkaroon ng labanan.” Dagdag dito, sinabi niya: “At, alam niyo, paano niyo po sasabihin na hindi rin naman totoo iyong narrative (kuwento) ng Sultanate of Sulu? Dahil after (pagkatapos) ng labanan, wala nang [mga record] si Lapulapu! … Kung si Lapulapu po ay taga-doon, dapat after ng labanan may records (mga record) si Lapulapu … Ibig sabihin saan nagpunta si Lapulapu? Hindi po kaya pagkatapos ng labanan ay umuwi na siya ng Sulu?”          "
0,"“Hindi [niya] binanggit kahit na kailan” ang tungkol sa pinagtatalunan ng China at Pilipinas sa West Philippine Sea noong 2016 na kampanya para sa pampanguluhan, sabi ni Pangulong Rodrigo Duterte. "
0,sinabi ni Duterte na agad siyang nagtaas ng alarma laban sa coronavirus disease 2019 (COVID-19).
0,"sinabi ni Armed Forces of the Philippines (AFP) Lieutenant General Antonio Parlade Jr. na nasa agenda ng National Democratic Front of the Philippines (NDFP), sa ilalim ng ipinanukalang Comprehensive Agreement on Social and Economic Reforms (CASER) kasama ang gobyerno ng Pilipinas, na harangin ang pagpapatupad ng national identification system. Sa isang Facebook post noong Abril 4, sinabi ng tagapagsalita ng National Task Force to End Local Communist Armed Conflict (NTF-ELCAC): “On the (sa) ID system… In the CPP’s CASER (Compre[hensive] Agreem[e]nt on Soc[ial and] Eco[nomic] Ref[orms]) agenda, the ID system is one of those they made sure will never be imposed. Violation of privacy daw (allegedly). In truth they didn[‘t] want those with No Permanent Address to be identified.” (Sa CASER agenda ng CPP (Compre[hensive] Agreem[e]nt on Soc[ial and] Eco[nomic] Ref[orms]), ang ID system ay isa sa kanilang tiniyak na hindi maipapatupad. Paglabag sa privacy daw. Sa totoo lang hindi nila nais na makilala ang mga No Permanent Address.) Sinabi pa ni Parlade, pinuno ng Southern Luzon Command ng militar: “Came Marawi Siege, we didn[‘t] have any ID to rely on. Now with COVID we still can[‘t] contact trace our people for OUR safety. That’s how the liberal mind works. To this day we can[‘t] count our people living in slums. No ID for proper distribution of SAP, none for vaccine allocation and programming, none for quarantine control. Then these dilawans (Yellows) blame gov[‘]t for inadequate response to this pandemic. But come election they will all find this situation of us still not having IDs useful. Hypocrites.” "
0,"sinabi ng media personality na si Raffy Tulfo na pinigilan ni Health Secretary Francisco Duque III ang pribadong sektor sa direktang pagbili ng mga bakuna laban sa coronavirus disease 2019 (COVID-19) sa mga vaccine manufacturer. Sa kanyang programa sa radyo-telebisyon na “Wanted sa Radyo” noong Marso 25, binatikos ni Tulfo si Duque dahil sa pakikialam umano nito sa pagkuha ng bakuna ng pribadong sektor. Sinabi niya: “Lahat ng malalaking kumpanya na can afford (makakaya) naman [nila], then let them [buy vaccines] (kaya hayaan silang [bumili ng bakuna]) para sa kanilang mga empleyado at malaking savings (tipid) sa gobyerno iyan … Bakit ayaw niyo? Ba’t kinakailangan pang dadaan sa [Department of Health (DOH)]? Para ano, para sa tongpats (patong)? Ikaw talaga Duque ka o … hindi nga Duque, totoo lang. Payagan mo na kasi Duque, alam ko namang kaya mo naman kung gustuhin mo. Kaya mo naman eh, diba? Sabihan mo lang ‘yung mga kasamahan mo…”  "
0,"Bilang sagot sa pagkondena ng apat na senador sa “red-tagging” ni National General Intelligence Coordinating Agency (NICA) Director General Alex Monteagudo sa unyon ng mga empleyado ng Senado, sinabi ni Communications Undersecretary Lorraine Marie Badoy na ang mga korte ng Pilipinas ay nagpasiya na “walang red-tagging.” Ipinagtanggol ni Badoy, tagapagsalita rin ng National Task Force to End Local Communist Armed Conflict (NTF-ELCAC), ang pahayag ni Monteagudo. Sumipi sa desisyon ng Court of Appeals (CA) sa Karapatan et al. vs. Duterte et al., sinabi niya na ang korte ay nagpasiya na “walang sapat na ebidensya” para mapatunayan ang mga paratang ng red-tagging ng mga human rights group: “Petitioners here alleged that they were viciously red-tagged as front organizations of the CPP-NPA-NDF which puts their life, liberty, and security at risk.” Sinabi pa ni Badoy: “How is it possible that our own legislators ignore what the Court of Appeals and the Supreme Court have already made clear: that there is no such thing as ‘Redtagging’ because there is no danger to life, liberty and security when someone is identified as ‘member of the CPP NPA NDF’?”     "
0,"Sa pagbibigay-katwiran sa kanyang pamimigay ng libreng ivermectin, isang gamot para sa parasitic infestations, sinabi ni AnaKalusugan Rep. Michael “Mike” Defensor na pinayagan itong magamit na “off-label” sa United States bilang panggamot sa coronavirus disease 2019 (COVID-19). "
0,"Muling iginiit ng Chinese Embassy sa Maynila ang maling pahayag ng Beijing na ang Julian Felipe Reef (international na pangalan: Whitsun Reef) ay bahagi ng teritoryo ng China. Sa isang pahayag noong Abril 5, nag-react ang Chinese Embassy sa naunang pahayag ni Defense Secretary Delfin Lorenzana na pumalag sa patuloy na pag istasyon ng 44 Chinese vessels sa Julian Felipe Reef, na tinukoy ng China na Niu’e Jiao. Nakasaad sa bahagi ng pahayag na: “The Niu’e Jiao is part of China’s Nansha Islands (internationally known as the Spratly Island Group). The waters around Niu’e Jiao has been a traditional fishing ground for Chinese fishermen for many years.”   "
0,"Sinabi ni Chief Presidential Legal Counsel Salvador Panelo na “hindi kinakailangan” ang bakuna para makontrol ang pagkalat ng coronavirus disease 2019 (COVID-19), at ang New Zealand at Vietnam ay hindi nagpataw ng mga lockdown upang masugpo ang pandemic. Sa isang episode ng kanyang isang oras na talk show na Counterpoint noong Marso 16 na ipinalabas sa mga broadcast channel ng gobyerno, iginiit ni Panelo na kailangan lamang ng mga Pilipino na magsagawa ng minimum na public health standards para mapigilan ang pagkalat ng COVID-19. Sinabi niya: “[P]aulit-ulit ko pong sasabihin sa inyo, we don’t need a lockdown. We don’t need even (sic) a vaccine, kung sa totoo lang, kung tayo lang ay susundin lang natin ‘yung minimum health protocols … Tignan niyo, New Zealand, Vietnam, and Taipei, anong ginawa nila? Nag-lockdown ba sila? Hindi.” ([P]aulit-ulit ko pong sasabihin sa inyo, hindi natin kailangan ng lockdown. Ni hindi nga natin kailangan ng bakuna, kung sa totoo lang, kung tayo ay susundin lang natin ‘yung minimum health protocols … Tignan niyo, New Zealand, Vietnam, at Taipei, anong ginawa nila? Nag-lockdown ba sila? Hindi.) Sinabi ng kalihim na ang mga hurisdiksyon na ito ay may kakayahang ma-kontrol ng virus sa pamamagitan ng “simpleng” mahigpit na pagpapatupad ng pagsusuot ng mga mask at mga face shield, paghuhugas ng kamay, at pagsunod sa physical distancing. "
0,"ipinahiwatig ni Chief Presidential Legal Counsel Salvador Panelo na maaaring maiwasan na mahawahan ng SARS-CoV-2, ang virus na sanhi ng coronavirus disease 2019 (COVID-19), sa pamamagitan ng pagmumumog ng tubig na may asin."
0,"Sinabi ng National Task Force to End Local Communist Armed Conflict (NTF-ELCAC) at hindi bababa sa apat na Facebook (FB) pages na ang University of the Philippines – College of Engineering (UP CoE) ay may isang sangay ng Communist Party of the Philippines (CPP). Noong Peb. 20, naglathala ang opisyal na FB page ng NTF-ELCAC ng isang mahabang post na nag-red tag kay UP CoE alumnus Chad Booc, isang volunteer titser sa isang paaralan ng Lumad, bilang “underground recruiter at operator” para sa CPP, New People’s Army (NPA), at National Democratic Front (NDF). Kabilang sa mahabang listahan ng mga pahayag, sinulat ng anti-communist task force: “Booc has consistently been an underground recruiter and operator for the [CPP-NPA-NDF] even during his student days in UP Diliman, where he was part of the CPP Party Branch unit in College of Engineering.”  "
0,"Sa isang panayam sa radio ng DWIZ noong Marso 13, sinabi ni Sotto na sang-ayon siya sa hakbang ng gobyerno na maging mas mahigpit, tulad ng pagpapalawak ng oras ng curfew at pagbabawal sa pagpapakita ng pagmamahalan ng publiko, upang matugunan ang tuluy-tuloy na pagkalat ng virus sa bansa. Binanggit ng pangulo ng Senado bilang halimbawa ang Singapore, na sinasabing, habang “mayroon nang mahusay na [COVID-19] statistics, pinaiiral pa rin nito ang mahigpit na [mga hakbang].” Sinabi niya: “[M]aganda na ang statistics nila, pero mahigpit pa rin. Bakit? Kasi may martial law do’n eh, dictatorial doon eh, alam naman natin … Dito sa atin, hindi eh. Kaunting maghigpit ang gobyerno, palag ang tao, reklamo kaagad eh, ‘di ba?” Idinagdag ni Sotto: “Lamang ‘yung paranoid kaysa sa pabaya. ‘Yung mga paranoid na bansa, Taiwan, Singapore … Vietnam … ang higpit do’n eh, walang freedom of speech (kalayaan sa pananalita) do’n, walang freedom of expression (kalayaan sa pagpapahayag) do’n eh. Anong nangyayari sa kanila? Eh ‘di ang ganda ng sitwasyon nila.”     "
0,"“My partner Cielito “Honeylet” Avanceña, taga-Valenzuela, Bulacan po siya. Kaya when we were campaigning and I was asking what is the immediate need of the constituency here in Bulacan, Valenzuela, and they said, ‘more schools because of a growing population.’ And it makes me happy to go back and see the fulfillment of that promise to the people of Valenzuela, Bulacan.” “[A]ng tagal eh — the time needed to construct (ang oras na kinakailangan para matapos ang paggawa). Ito kakatapos lang. I remember it was 2016, I was not yet the president (Natatandaan ko na ito ay 2016, hindi pa ako ang pangulo).” “We were doing fine. Our rating is ‘BBB;’ next to that is ‘A’ (Mabuti ang ating kalagayan. Ang ating rating ay ‘BBB;’ ang kasunod niyan ay ‘A’)…”  "
0,"Noong nakaraang buwan, itinanggi ni Communications Undersecretary Lorraine Marie Badoy ang pagkakaroon ng isang pangkat ng mga katutubo sa bansa na tinatawag na “Lumad.” Isang “imbentong kataga” raw ito ng Communist Party of the Philippines (CPP) at mga kaalyadong samahan para maisulong ang kanilang agenda. Sa isang Facebook (FB) post noong Peb. 19, sinabi ni Badoy, tagapagsalita rin ng National Task Force to End Local Communist Armed Conflict (NTF-ELCAC) na: “Coffee break chika (tsismis). There is no LUMAD. ‘LUMAD’, like ‘Red[-]tagging’, is a word the CPP NPA (New People’s Army) NDF (National Democratic Front of the Philippines) made up to make their disgusting goals of fundraising and the destruction of our country easier. So kung baga sa inumin, mas madaling ibenta ang ‘MILO’ kesa ‘chocolate drink’.”   "
0,"Sa isang pahayag sa video noong Peb. 21, sinabi ni SAGIP Party-list Representative Rodante Marcoleta na ang mga guro ay panghuli sa sa listahan ng gobyerno ng babakunahan laban sa coronavirus disease 2019 (COVID-19). "
0,"sinabi ni Palace Spokesperson Harry Roque na tatlong bansa lamang sa rehiyon ang nagsimula ng kanilang pagbabakuna hanggang sa Peb. 2. Sa isang serye ng mga tweet noong Peb. 2, ipinilit ni Roque na nasa iskedyul ang pambansang pamahalaan kasama ang mga kapitbahay nitong mga Asian: “Ano ba ho ang katotohanan? Sa tatlong Asyanong mga bansa pa lang po ang nag-rollout, ito po ang Singapore, ang India at ang Indonesia.” Sinabi pa ni Roque: “[I]lan na ho ba talaga ang nabakunahan sa mga lugar na ito? Well (Ah), sa Singapore, 1.98% pa lang po ang nababakunahan; sa India, 0.27% pa lamang; at sa Indonesia, 0.19[%]. Ang ibig sabihin po nito, hindi po tayo nangungulelat. Kung magsisimula po tayong magbakuna ng Pebrero, halos kasabay po natin ang halos lahat na karatig-bansa natin.”    "
0,"Noong Enero 31, nag post ang AFP sa opisyal na FB page nito ng link sa kolum ng dating director-writer na si Mauro Gia Samonte nang araw na iyon na pinamagatang, “The [UP] commune is on fire,” at sinipi ang pambungad na talata: (Matapos banggitin lamang ang kambal na kadahilanan — ang capital flight dahil sa euthanasia ni Benigno Aquino Jr. noong 1983 at ang 52-taong paghihimagsik ng teroristang Communist Party of the Philippines-New People’s Army [(NPA)], na binuo ni Ninoy kasama si Jose Maria Sison noong 1968 — na higit na nag-ambag sa patuloy na pagpapabagal ng pag-unlad ng ekonomiya ng bansa, at pagkatapos bigyang diin na parehong sina Ninoy at Sison ay mga produkto ng University of the Philippines, naisip kong nasabi ko na lahat nang kailangan kong sabihin kung bakit si Defense Secretary Delfin Lorenzana ay may dahilan para kusang wakasan ang kasunduan ng UP-Department of National Defense (DND) noong 1989.)  "
0,"Sinabi ni Lorenzana pagkatapos: (Tandaan na ang UP Diliman ay hindi lamang isang paaralan. Ito ay isang pamayanan. Barangay nga ‘yan eh. Umikot ka sa Metro Manila, lahat ng barangay may presinto ng pulis. Bakit wala sa UP nito? Ah, meron silang mga pulis. Sila lamang ang campus na mayroong private army na … puwede nilang utusan.)  "
0,"Sa kanyang mga social media account noong Peb. 1, mali ang datos na binanggit ni dating senador Antonio “Sonny” Trillanes IV tungkol sa coronavirus disease (COVID-19) vaccination program ng Israel. Tinatalakay kung paano nahuhuli ang Pilipinas sa ibang mga bansa sa Asia sa roll out ng programa sa pagbabakuna sa buong bansa, isinulat ni Trillanes sa kanyang opisyal na Facebook (FB) account: “Israel already had 50% of their population vaccinated. ASEAN countries have rolled out vaccination programs as well. Idinagdag niya: “As for us (Sa atin), mga gov’t VIPs pa lang may bakuna, smuggled pa. Hindi pwedeng ganito. Remember, the fate of our people and our economy is at stake (Tandaan, ang kapalaran ng ating mamamayan at ng ating ekonomiya ang nakataya).”    "
0,"Noong Enero 31, nag upload ni Sonza sa kanyang personal na FB account ng imahe na umano’y nagpapakita ng kasalukuyang kalagayan ng bay na inayos sa ilalim ng beach nourishment program ng Department of Environment and Natural Resources (DENR). Ipinalalagay na, ang buong kahabaan ng baybayin ng Manila Bay mula sa bakod ng US Embassy-Manila hanggang sa breakwater ng Manila Yacht Club ay natakpan na ng durog na dolomite. Basahin ang caption ni Sonza: “Kapag hindi na bawal lumabas ang mga bata o menor de edad, ipapasyal.ko (sic) rito ang aking mga apo. Manila Bay Beach Front. Roxas Boulevard, Manila.”     "
0,"Habang tinatalakay ang pag-usad ng Pilipinas sa pagprotekta sa mga manggagawa sa media, binanggit ni Egco ang mga ulat ng mga internasyonal na grupo ng media na Committee to Protect Journalists (CPJ) at Reporters Without Borders. Sa isang panayam sa media noong Enero 20, sinabi niya: “[K]ung ang pag-uusapan lamang ay mga ranking-ranking sa mga international media watchdogs, mga impunity index, talagang nag-improve tayo … And the last we had was the support from the Committee to Protect Journalists last October 29. Sabi ng CPJ … hindi po ako nagyayabang, but scientific po kasi ang ginamit na basis natin dito … The Philippines was the biggest mover all over the world, … the biggest mover last year; meaning, from No. 5, … nag-stagnate tayo sa No. 5 for the past three years ata. Noong pumasok tayo No. 4, ta’s naging No. 5 … Sinabi pa niya: “Sinasabi ko na iyan na mag-stagnate tayo sa No. 5 because of the Maguindanao massacre case. Kaya si Ampatuan massacre case, tinutukan natin iyan … Kung matatandaan ninyo, sa Aristocrat, I made a promise there …. kung hindi na-convict iyan, by this year (2019) magre-resign ako … Salamat na lang at na-convict nga ito…”   "
0,Ipinahiwatig ni Pangulong Rodrigo Duterte na ang pagkamatay kamakailan ng mga matatanda sa Norway ay dahil sa coronavirus disease 2019 (COVID-19) vaccine ng Pfizer-BioNTech.
0,"ang mensahe na nanggaling sa isang hindi pinangalanang may-akda na nagsabi rin na ang COVID-19 virus ー o ang severe acute respiratory syndrome coronavirus 2 (SARS-CoV-2) ー ay nagiging airborne lamang dahil sa “aerosol procedures.” Sa FB status na tinanggal na ngayon, ibinahagi ni Quiambao-Roberto ang sagot ng isang umano’y “medical health professional” sa “mga katanungan” tungkol sa pagiging epektibo ng mga copper-infused face mask. Sinabi ng nasabing may akda na nagbebenta din siya ng produktong ito. Nakasaad sa bahagi ng sagot: (…[A]ng dahilan po kung bakit ang tanso ay maaaring mag disinfect ng mga virus at bacteria [ay] dahil po sa sobrang negative charge nito. Dahil po dun napapatay niya ang virus at bacteria kaya antimicrobial siya. Clinically proven na po yan at nagamit na mula pa noong Egyptian times pa po.)” Ang post, na nai-publish din sa isang na-verify na FB page sa pangalan ni Quiambao-Roberto, ay binale-wala rin ang mga pahayag na ang virus ay maaaring pumasok sa pamamagitan ng isang opening sa ilalim na bahagi ng mask. ([A]ng covid naman po ay sa droplets talaga ang pag kalat… Nagiging airborne lang po ang covid dahil sa aerosol procedures tulad ng bronchoscopy, endotracheal intubation at mga katulad niyan. Kaya wala naman po sa public na presensya ng airborne covid kase wala naman po nagiikot ng naka-intubate.)”       "
0,"sinabi ni Pangulong Rodrigo Duterte na ang lahat ng mga hukom ng International Criminal Court (ICC) ay “Puti” nang sagutin niya ang update noong Disyembre 2020 ng paunang pagsusuri ng korte sa mga hinihinalang krimen laban sa sangkatauhan na nagawa sa giyera ng gobyerno kontra droga. Sa isang briefing noong Dis. 28, binatikos ni Duterte ang tribunal dahil sa umano’y “pakikialam” sa mga pangyayari sa Pilipinas: “In the first place, why are you interfering in the affairs of my country and other countries? And who gave you the authority? By what divine law gave you the authority to … prosecute me in a … foreign land tapos ang nakaupo puro kayo mga Puti na ulol. You must be crazy.” Ipinahihiwatig na ang ICC inquiry ay hindi kinakailangan, iginiit ng pangulo na ang mga korte ng Pilipinas ay “gumagana,” at tiniyak na susunod siya sa mga lokal na korte kung magpapasya ang mga ito na dapat siya makulong. "
0,"Sa pahayag noong Enero 3 na inilathala sa website ng PTV news na pinamamahalaan ng estado, ginunita ni Panelo sa pagbubukas ng taon ang pahayag ng abogadong si Jude Sabio na iaatras niya ang kanyang komunikasyon sa ICC laban sa pangulo. Noong Enero ng nakaraang taon, sinabi ni Sabio na ang kanyang isinumite sa ICC — kung saan inakusahan niya si Duterte bilang isang “mass murderer” — ay “hindi na sa interes ng hustisya” at ginamit bilang “pampulitika propaganda” ng mga nasa oposisyon. Sinabi ni Panelo na ang pag-atras ni Sabio ay “inilantad ang katotohanan na ang mga akusasyon laban kay [Duterte] sa tribunal ay bahagi ng ‘vilification campaign’ na pinamunuan ni [dating Sen. Antonio] Trillanes [IV],” bukod sa iba pa. Samakatuwid, sinabi niya: “…it is crystal clear that the case before the ICC is politically motivated, there being no factual and legal bases (malinaw na malinaw na ang kaso sa ICC ay may politically motivated, walang katotohanan at ligal na basehan).” Sinabi ng chief presidential legal counsel na ang ICC, na nakabase sa The Hague, Netherlands, ay “walang jurisdiction” sa Pilipinas o alinman sa mga opisyal nito dahil ang bansa ay “hindi… isang member state” ng Rome Statute, ang kasunduan na lumikha ng korte. Sinabi niya: “We reiterate therefore our advice to the ICC not to waste its time entertaining a case outside of its jurisdiction (Inuulit namin kung gayon ang aming payo sa ICC na huwag mag aksaya ng oras nito sa pag-aasikaso ng kaso na sa labas ng nasasakupan nito)…”     "
0,"sinabi ng abogadong si Lorenzo “Larry” Gadon, isang loyalista ni Marcos, na si Supreme Court Associate Justice Marvic Leonen ay “walang karanasan” sa paglilitis, at sa gayon ay “hindi kwalipikado” para sa kanyang posisyon. Sa isang pakikipanayam noong Dis. 8 sa Matters of Fact ng ABS-CBN News Channel (ANC), binigyang-katwiran ni Gadon ang impeachment complaint na isinampa niya laban kay Leonen sa ngalan ng isang kliyente sa House of Representative noong araw ding iyon. Sinabi niya: “He (Leonen) has no experience in litigation. He has no experience in judiciary (sic). He has no equivalent experience in the government to be appointed as a Supreme Court Associate Justice ([Si Leonen] ay walang karanasan sa paglilitis. Wala siyang karanasan sa judiciary. Wala siyang katumbas na karanasan sa gobyerno para mahirang bilang isang Supreme Court Associate Justice).” Sinabi ni Gadon — na, noong 2019, ay nasuspinde ang legal practice ng tatlong buwan dahil sa “abusado at walang habas na pananalita” — ang associate justice, na tinawag niyang “walang kakayahan,” ay “ipinasok” sa SC ni dating Pangulong Benigno Aquino III. "
0,"sinabi ni Sen. Imee Marcos na Pilipinas ang nagpataw ng “pinakamaagang lockdown … sa buong mundo” upang mapigilan ang pagkalat ng coronavirus disease 2019 (COVID-19) pandemic sa bansa. Nang tanungin sa isang panayam noong Nob. 30 sa CNN Philippines upang ipaliwanag ang kanyang panukala na payagan ang local government units na luwagan ang mga paghihigpit sa quarantine at buksan muli ang mga paaralan para sa limitadong in-person na mga klase sa mga lugar na may mababang transmission ng COVID-19, sinabi ni Marcos: (Alam namin na tayo ang may pinakamaaga, pinakamahaba, masasabing pinakamahal na lockdown sa buong mundo … Nang hindi inilalagay sa panganib ang kalusugan ng sinuman, nang walang pagbabanta sa sinumang na impeksyon, sa palagay ko panahon na para magsimula tayo ng lokalisasyon, sa pinakamababang antas, sa pinakamaliit na posible, mga quarantine. Masyado itong magastos; hindi natin kayang masustentuhan ang mga ito.)”  "
0,"Sa pagbanggit sa naunang pahayag ni Pangulong Rodrigo Duterte tungkol sa mga sektor na bibigyan ng prioridad, tumawa ang tagapagsalita at sinabi: “Ito na naman tayo. ‘Pag sinabi po ng presidente 4Ps beneficiary, Ma’am Vice President, mayroon na pong listahan iyan. So maraming salamat po sa suhestiyon pero as usual nagawa na po ng gobyerno iyan kasi may listahan na tayo ng 4Ps, may listahan na tayo ng kapulisan, may listahan na tayo ng kasundaluhan at iyong mga frontliners eh alam naman po ng DOH kung sino sila. So thank you po (Kaya maraming salamat po) pero as usual (gaya ng dati), mayroon na po tayong listahan even before your suggestion (bago pa man ang iyong mungkahi).” Sinabi ni Roque na ang national government ay hindi “kailangang sundin” ang mungkahi ni Robredo, na “medyo huli na” dumating dahil ang pangulo ay “nauna na ng 10 hakbang” sa bagay na ito. "
0,"Pinagbintangan ni Pangulong Rodrigo Duterte si Vice President Leni Robredo na promotor ng mga kritisismo sa social media na kinuwestiyon ang kanyang pagkawala niya habang nananalasa ang Bagyong Ulysses (international codename: Vamco). Sa kanyang pahayag sa publiko noong Nob. 17, sinabi ni Duterte na si Robredo ay “grandstanding” nang makipag-ugnay sa militar — kahit na wala siya sa chain of command — habang dumadalo siya sa 37th Association of Southeast Asian Nation (ASEAN) Summit. Tinawag siyang “sinungaling,” nagpatutsada rin si Duterte na may sekswal na pakahulugan laban kay Robredo: “She made a blunder, a big one, and she practically lied, making her incapable of truth. Alam mo ‘yung pakana niya na wala ako sa bagyo…I was here, dito. I was attending a summit — ASEAN Summit ‘yon. So virtual lang, palit-palit kami; we were talking sa electronic… nandito ako noon. Kasagsagan ng bagyo, dumaan diyan sa labas, nag-uusap kami dito. …There was no need for you to make a…make a very masamang biro na, “where were you?” (Hindi mo na kailangan na gumawa ng isang … gumawa ng isang napakasamang biro na, “nasaan ka?”) Kung sabihin ko tuloy sa iyo, what time did you go home? Ikaw noong gabi, anong oras ka umuwi? Isang bahay ka lang ba? Dalawang bahay ka? Tatanong lang ako. Kay congressman ka. At kaninong bahay ka natagalan? Sa parehong talumpati, nagbanta si Duterte na kaladkarin pababa si Robredo sakaling magsimula ito ng kanyang kampanya para sa pampanguluhan sa 2022. "
0,"Sa isang briefing noong Nob. 15 pagkatapos ng Bagyong Ulysses, ang pangulo, na naglingkod bilang mayor ng Davao City mula 1988 hanggang 1996 at 2001 hanggang 2016, o kabuuang 22 taon at apat na buwan, ay nagsabi: “Ang Davao kasi malawak. On the other side, on the south side, if you had a flood (Sa kabilang panig, sa timog na bahagi, kung magkaroon ka ng baha), ‘yung ulan doon lang. [I]n the downtown area, there was none at all. Pagdating sa north side (Pagdating sa hilagang bahagi), ayon ‘yung baha tapos ulan.” Sinabi ni Duterte pagkatapos: “So ganoon kalaki ang Davao City, reputed (kinilalang)—reputedly the biggest city in the world and I would agree (may reputasyon na pinakamalaking lungsod sa buong mundo at sang-ayon ako). Hindi mo ma-ano na kalaki, noong umulan dito, may baha doon. [But] It does not cover the entire place ([Ngunit] hindi ito sakop ang buong lugar).”   "
0,"sinabi ni Foreign Secretary Secretary Teodoro Locsin Jr. na “approve” kay Pangulong Rodrigo Duterte “to the max” at “walang pasubali” ang mga sumagot sa pinakahuling survey ng Pulse Asia. Noong Nob. 19, muling nag-tweet si Locsin ng ulat ng ABS-CBN news kung saan nagbigay ng reaksyon ang abugadong si Barry Gutierrez, tagapagsalita ni Vice President Leni Robredo, sa 17-minutong rant ni Duterte laban sa bise presidente kamakailan. Sa kanyang pahayag noong Nob. 17, “binalaan” ni Duterte si Robredo sa umano’y “pagsisinungaling” tungkol sa kanyang pagkawala, at pagsisimula ng trend ng #NasaanAngPangulo (#WhereIsThePresident) sa social media habang maragasa ang Bagyong Ulysses. Pinasinungalingan ni Gutierrez ang paratang, idinagdag, “Bakit ka mai-insecure kung ikaw (Duterte) ay mayroong 91 percent approval rating ?,” na sinipi sa headline ng ulat na balita. Sa caption ng kanyang retweet, sinabi ni Locsin: (Mayroon siyang 91% approval; ang natitirang 9% ay mga bata na hindi na survey. Hindi niya nais na biguin ang 91% na ang pag-aprubang kooperasyon kaya’t posible ang kanyang matagumpay na paglaban sa krimen at contagion. 91% ang approve sa lahat ng nagawa niya sa ngayon; lahat, todo, walang pasubali.)” "
0,"Sa isang tinanggal na FB post, si Sonza, hayagang kritiko ng ABS-CBN, ang nagbahagi ng screengrab ng isang ulat mula sa primetime newscast ng network na TV Patrol tungkol sa isang ABS-CBN van na sinasabing tumaob habang kino-cover ang kontrobersyal na “dolomite” beach sa Manila Bay, habang binaha ng Bagyong Ulysses ang mga bahagi ng Metro Manila at mga karatig bayan. Ang nakasaad sa screengrab ng news ticker: “ABS-CBN van tumaob habang binabantayan ang dolomite sa kasagsagan ng Bagyong Ulysses.” Nagdagdag si Sonza ng isang caption: “Isa lamang ito sa mga iniwang bakas ng Bagyong Ulysses. One must learn from experience (Dapat matuto ang tao sa karanasan).”   "
0,"pahayag ng nagpapakilalang political operator at strategist na si Franco Mabanta, isang tagasuporta ni Pangulong Rodrigo Duterte at natalong kandidato sa pagka-bise presidente na si Ferdinand “Bongbong” Marcos Jr., na ang coronavirus disease na 2019 (COVID-19) ang unang pandemic “sa isang siglo.” Sa isang Facebook post noong Nob. 2, sinabi ni Mabanta, dating social media strategist ni Marcos, na: (22 oras na ang nakalilipas, ang Pilipinas ay hinambalos ng isa sa pinakamalakas na naitalang bagyo sa kasaysayan, na dinagdagan ng pang-ekonomiya at panlipunang stress ng unang pandaigdigang (sic) pandemic (COVID-19) sa isang siglo.)” Idinagdag niya: (Ngunit narito tayo nakaharap sa isang pambansang makasirang-rekord na kabuuang 17,727 na bagong mga nakarekober sa Covid na iniulat noong Linggo LAMANG. (Karaniwand halos 400 hanggang 600 ang nakakarekober sa isang araw.))”    "
0,"Sinabi ng tagapagsalita na nang panahong iyon, hindi pa niya nakikita ang mga resulta ng survey at inakala niyang tinanong ang respondents sa kanilang posisyon sa “same-sex marriage.” Sinabi niya pagkatapos: “Now (Ngayon), kung same-sex marriage po ang pinag-uusapan, pati po si presidente tutol sa same-sex marriage. Pero ‘yung union po, pabor po dyan si presidente para lamang maayos yung iba’t-ibang aspeto ng pagsasama ng kaparehong kasarinlan.” Noong Okt. 22 ngayong taon, sinabi ni Roque na “paulit-ulit” nang sinabi ng pangulo na pabor siya sa isang batas sa Pilipinas na kikilalanin ang same-sex civil unions: “The President has said it over and over again (Nasabi na ng pangulo pa ulit ulit), pabor po siya sa isang batas na magri-recognize (kikilala) ng civil union sa mga…same sex relationships.”   "
0,"May mga dalawang pagkakataon nang sinabi ni Pangulong Rodrigo Duterte na nasa hangin ang SARS-CoV-2 (Severe Acute Respiratory Syndrome-Coronavirus-2), ang causative agent ng coronavirus disease 2019 (COVID-19)."
0,"isinama ni Interior and Local Government Undersecretary Jonathan Malaya ang National Democratic Front (NDF) sa listahan ng mga terror group na idineklara ng Pilipinas at iba pang mga bansa, pati na rin ang United Kingdom (UK) at European Union (EU). Isang press release ng Department of Interior and Local Government (DILG) noong Okt. 26 ang sumipi kay Malaya, tagapagsalita rin ng ahensya, na sinabing: “…the CPP/NPA/NDF has been declared in the country as a terrorist group through Proclamation 374 s. 2017 while other countries like the US, New Zealand, UK, Australia, the European Union have also declared them as terrorist organizations. "
0,"sinabi ni Krizette Laureta Chu, manunulat at associate lifestyle editor ng Manila Bulletin, blogger, at lantad na tagasuporta ni Pangulong Rodrigo Duterte, na mga third-party fact-checker ng Facebook (FB) ang responsable sa pagtanggal ng FB page na Hands Off Our Children, isang “advocacy group” na inilunsad umano ng mga magulang laban sa pag recruit ng mga menor de edad sa New People’s Army (NPA). Sa isang FB post na inilathala noong Okt. 18 — dalawang araw matapos mailibing sa Manila North Cemetery si “Baby River,” anak ng detinadong aktibista na si Reina Mae Nasino — sinabi ni Chu: “I would believe your sadness for Reina if you felt the same sadness for the mothers whose children were killed or abducted by the NPA. And then double killed after being silenced after their page HANDS OFF OUR CHILDREN were taken down by ‘fact checkers.’  "
0,"Sinabi ni Senate President Vicente Sotto III na ang katigasan ng ulo ng mga Pilipino ang dapat sisihin sa mga kaso ng coronavirus disease 2019 (COVID-19) sa bansa. Sa isang panayam noong Okt. 3, tinanong si Sotto kung ang pagkakasama kamakailan ng Pilipinas sa top 20 na mga bansa na may pinakamaraming kumpirmadong kaso ng COVID-19 ay isang indikasyon na hindi epektibo ang tugon ng gobyerno sa krisis sa kalusugan. Sumagot siya: “Hindi rin…katulad tayo ng ibang nasa top 10…o top 20, puro tayo mga medyo matindi ang democratic processes (demokratikong proseso) na kaunting may ano, ayaw, ‘di ba?…Kaya madali rin tayong mahawa, kasi masyadong matigas ang ulo.” Hiningi ang kanyang komento tungkol sa kay United States President Donald Trump na nag positibo sa COVID-19: “Iyon na nga, kaya huwag niyo nang ipapa-pares ‘yung atin doon. Iba ‘yong sa atin, ‘yung sa atin, katigasan lang ng ulo natin ‘yon…Hindi lahat, ha; marami sa atin talaga sumusunod. Nakita mo, hindi nadadale ‘yung mga sumusunod, hindi ba?…104,700,000 Filipinos (Pilipino) ang sumusunod; may 300,000 na hindi sumusunod, ‘yun ‘yung nadale.”    "
0,"Sinabi ng abogadong si Lorenzo “Larry” Gadon na pinigilan ni dating Pangulong Corazon Aquino ang pagpapatakbo ng Bataan Nuclear Power Plant (BNPP) dahil “ayaw niyang maalala ng mga Pilipino ang pamilya Marcos.” Noong Okt. 2, muling ibinahagi ni Gadon ang kanyang sariling Facebook (FB) post — na orihinal na na-upload noong Peb. 29 — tungkol sa na mothball na power plant project ni Ferdinand Marcos Sr. Sa caption, sinabi niya: “…[P]ara lang wag bumango ang pangalan ni Pres. Marcos, gagawin nila (dilawan) lahat para hindi mapakinbangan ang kanyang mga proyekto, bagkus ay sinakripisyo nila yung magiging magandang maidudulot nito sa ating bansa.”   "
0,"pahayag ng video blogger (vlogger) na si Byron Cristobal, ang Duterte at Marcos supporter na mas kilala bilang Banat By, na ang resolusyon ng United Nations Human Rights Council (UNHRC) na nanawagan para sa pagpapabuti ng sitwasyon ng karapatang pantao sa Pilipinas ay patunay na walang extrajudicial killings sa bansa. Sa kanyang YouTube vlog na umabot ng higit sa isang oras, binanggit ni Cristobal ang isang artikulo ng Inquirer.net tungkol sa pinagtibay na resolusyon ng UNHRC noong Okt. 7 sa ika-45 sesyon nito. Sinabi niya: “Ito: No (Walang) EJK. Oh ayan ah. Ito pala iyon…Iyan iyong ‘resolution (resolusyon), which was adopted by consensus (without voting) during the council’s’… ‘provide support for the country in its continued fulfillment of its international human rights obligations and commitment[s] (na pinagtibay sa isang pagkakasundo (nang walang botohan) sa konseho’ … ‘na magbibigay ng suporta sa bansa para sa kanyang patuloy na pagpapatupad ng mga international human rights obligation at commitment).’ Sa madaling salita, wala naman silang nakitang EJK. Yari sila.”  "
0,"pahayag ni Presidential Spokesperson Harry Roque na walang tinanggal na bansa ang European Union (EU) sa Generalized Scheme of Preferences (GSP), na hindi nagpapataw ng buwis sa ilang mga produktong ine-export ng mga developing na bansa tulad ng Pilipinas. Sa kanyang press briefing noong Set. 22, sinabi ni Roque: “Tanging ang European Commission lang po ang may kapangyarihan na mag-withdraw ng GSP preference. At sa ngayon po ay wala pa namang bansa na wini-draw (tinanggal) nila ang GSP preference.” Si Roque ay tumutugon sa isang resolusyon na inihain sa European Parliament na nanawagan sa European Commission (EC) na “agad na simulan” ang pamamaraan para sa pag-atras ng GSP+ trade status ng Pilipinas dahil sa “mabilis na sumasamang (sitwasyon) ng karapatang pantao” sa bansa. "
0,"Sa isang panayam noong Set. 16 sa CNN Philippines, tinanong si Roque kung ang mga bagong alituntunin ng Ombudsman sa paglalabas ng SALNs ay sumalungat sa paninindigan ng pangulo sa transparency at kanyang executive order tungkol sa freedom of information, at sinabi niya: “Anyone can request the copy of the SALN, complying with the requirements of Executive Order No. 1 (Ang sinuman ay maaaring humiling ng kopya ng SALN, na sumusunod sa mga kinakailangan ng Executive Order No. 1).”  "
0," sinabi na naman ni Palace Spokesperson Harry Roque na ang Pilipinas ang unang bansa na nag utos ng lockdown para mapigilan ang pagkalat ng coronavirus disease (COVID-19), na nagreresulta sa mas kaunting pagkamatay at nagbigay dito ng 85 porsyentong rating dahil sa epektibong tugon. Sa isang panayam noong Set. 16 sa CNN Philippines, tinanong si Roque kung ano ang kanyang dahilan sa pagbibigay sa gobyerno ng 85 porsyentong ating sa pagtugon sa pandemic. ROQUE: Well, let me correct you. The New York Times cited the Philippines as having succeeded in lowering the numbers and keeping the numbers low. That’s the New York Times! And we were, in fact, clustered together with countries like Korea already, ‘no, in that classification (Hayaan mo akong iwasto ka. Binanggit ng New York Times ang Pilipinas na nagtagumpay na pagpapababa ng mga bilang at pananatiling mababa ang bilang. Iyon ang New York Times! And tayo, sa katunayan, ay isinama sa mga bansa tulad ng Korea na, ‘no, sa klasipikasyon na iyan)…Isipin na lang po natin…marami nang namatay, pero mas marami pa pong dapat namatay. Iyong ikinatatakot natin na sangkatutak ang mamamatay dahil sa pandemya, hindi po nangyari dahil tayo po iyong kauna-unahang nag-lockdown. Nagpatuloy siya sa pagsabi na dahil sa lockdown, napagbuti ng bansa ang medical services na ibinibigay nito sa mga nahawahan ng virus. "
0,"Sa isang live FB video noong Agosto 17, sinabi ni Gadon, natalong kandidato sa pagka-senador noong 2019, sa kanyang higit 1.2 milyong mga tagasunod na ang pagsusuot ng mga proteksiyon na takip, sa ibabaw ng mga face shield at mga motorcycle barrier, ay “sobra na,” at idinagdag pa: may “maraming mga scientific study” ang nagsasabing ang mga mask ay dapat na isinusuot lamang sa mga enclosed na ispasyo, tulad ng sa mga elevator at conference rooms, at hindi sa labas; ng mga mask ay “hindi ganoon kahalaga.” Ang Sweden, na hindi iniutos ang pagsusuot ng mga mask sa publiko, ay “kaunti ang namatay” dahil sa COVID-19; kung ang lalamunan ay makati o masakit, uminom lang ng vodka para “papatayin” lahat ng “mga mikrobyo at bacteria ng COVID (sic)”; mas maraming tao ang makaka-recover sa COVID-19 sa bahay kaysa sa mga ospital; at Ang COVID-19 ay “nalulunasan.” Uminom lamang ng traditional Chinese medicine (TCM) o steroids, kasama ang mga antibiotic sa simula ng mga sintomas."
0,"“inamin sa wakas” ng United States (US) Centers for Disease Prevention and Control (CDC) at World Health Organization (WHO) na ang bilang ng namatay sa US dahil sa coronavirus disease 2019 (COVID-19) ay mas mababa kaysa sa orihinal na naiulat. Ang pahayag, na unang kumalat sa ibang bansa, ay kasama sa isang post sa Facebook (FB) ni Valdes na tumatawag ng pansin ni Pangulong Rodrigo Duterte sa sinasabing “kapabayaan at likas na katiwalian” ni Health Secretary Francisco Duque III. Noong Agosto 31, naglathala si Valdes ng isang FB status update na nagsasabi sa pangulo na siya ay “niloko” ni Duque na “ganap na umasa” sa mga pahayag ng CDC sa kanyang paggawa ng desisyon sa gitna ng COVID-19 pandemic. Para suportahan ito, sinabi ni Valdes: “The CDC-WHO has finally admitted that the number of deaths in the US is only 9000, and not 160000 as previously reported (Inamin ng CDC-WHO sa wakas na ang bilang ng mga namatay sa US ay 9000 lamang, at hindi 160000 tulad ng unang naiulat).”    "
0,"Sa pagbibigay-katwiran sa conversion ng mga bukirin para maging residential at lugar ng mga pabrika, sinabi ni Sen. Cynthia Villar na ang Israel ay walang mga lupang pang agrikultura at isang net exporter ng gulay sa Middle East. Sa Senado inquiry noong Set. 1 tungkol sa estado ng dairy industry, sinabi ni Villar, ang namumuno sa Senate Committee on Agriculture, Food and Agrarian Reform, na: “Sa Israel, wala silang lupa, disyerto sila…kaya ihina-hang nila ‘yung kanilang mga plant sa air (ere)…Wala silang tubig, kasi ang tubig lang nila nanggagaling sa ocean, salty (karagatan, maalat), dini-desalinate nila…[Y]et they are net exporter (sic) of vegetable in the Middle East (Gayunpaman sila ay net exporter ng gulay sa Middle East).” Idinagdag niya: “[I]to ‘yung sinasabi natin na hindi kailangan ng lupa, hindi kailangan ng tubig. Kailangan natin ay technology to be successful in farming (teknolohiya upang maging matagumpay sa pagsasaka).”    "
0,"inaakusahan ang mayamang pamilya Lopez ng “panloloko sa mga Pilipino sa loob ng 34 taon.” Noong Mayo 6, isang araw lamang matapos matanggal sa ere ang higanteng network na ABS-CBN na pagmamay-ari ng mga Lopez dahil sa pagtatapos ng prangkisa — na tinanggihan ng Kongreso na i-renew — ilang mga netizen sa FB ang naglathala ng magkaparehong mga post na pinamagatang “MAS LAMANG ANG MAY ALAM.” Nagbibigay umano ang mga post ng impormasyon tungkol sa angkan ng mga Lopez, na tinukoy ng teksto bilang isang “makapangyarihang oligarch [y] na kumokontrol sa Pilipinas.” Gamit ang pangkalahatang acronym na “ctto” — o “credit to the owner” — bilang isang pagtatangka na magbanggit ng pinagkukunan ng impormasyon, binitawan ng mga post ang mga sumusunod na pahayag: nagmamay-ari ang mga Lopez ng maraming mga kumpanya, kasama na ang electric power distributor na Manila Electric Company o Meralco; naglunsad ang mga Lopez ng “iba’t ibang mga black propaganda” laban kay dating Pangulong Diosdado Macapagal na humantong sa pagbagsak ng kanyang administrasyon; ang mga Lopez ay dating “malapit” sa yumaong diktador at dating Pangulong Ferdinand Marcos Sr. Gayunman, pumangit ang relasyon nang naisin ni Marcos na kunin ng gobyerno ang “40 porsyento ng buwis” na binabayaran ng mga Lopez, ngunit ipinilit ng pamilya na 15 porsyento lamang ang kaya nitong ibigay “dahil sa marami ang mga kumpanya na kanilang pagmamay-ari;” “inilunsad ng mga Lopez ang ilang pag-atake gamit ang black propaganda laban kay Marcos sa pamamagitan ng media,” na naging dahilan ng dating pangulo para “isara ang ABS-CBN;” “sinagip” ng gobyerno, sa panahon ni Marcos, ang Meralco matapos na “humingi ng tulong sa gobyerno” ang mga Lopez noong ang kumpanya ay gipit; nakipagsabwatan ang mga Lopez sa mga pinuno ng oposisyon na sina Ninoy at Cory Aquino upang maipatupad ang kanilang plano na “ibagsak” ang administrasyong Marcos; at, nakuha muli ng mga Lopez ang ABS-CBN at Meralco “nang libre” sa ilalim ng administrasyong Cory Aquino. "
0," sinabi ni Pangulong Rodrigo Duterte na hindi niya kilala ang mga tao sa likod ng grupong na nagsusulong ng isang “rebolusyonaryong gobyerno” kung saan siya ang timon sa paglipat sa isang pederal na sistema sa 2022. Sa isang naka-rekord na “Talk to the People” public address na ipinalabas noong Agosto 25, sinabi ni Duterte: “[A]lam mo, marami ngayon may naglalabasan — revolutionary government. Tapos ako ang sinasabi na… Wala akong pakialam niyan. Wala akong kilala na mga tao na ‘yan at hindi ko ‘yan trabaho.”  "
0,"ang mga bakuna ay gawa mula sa katawan ng tao. Sa pagtatapos ng kanyang naka-rekord na pahayag na ipinalabas noong Agosto 25, tiniyak ni Duterte sa mga Pilipino na “ginagawa ang lahat” ng gobyerno upang matugunan ang krisis sa kalusugan. Pagkatapos sinabi niya: “Hintayin na lang natin iyong bakuna. Mayroong medisina galing Japan pati itong Remdesivir pati Avigan…ito iyong sa lagnat; hindi ito iyong gamot. Ang gamot iyong vaccine (bakuna). Ang vaccine (bakuna) ay gawa sa katawan ng tao.”  "
0,"Binigyang-katuwiran ng aktor na si Robin Padilla, isang lantad na tagasuporta ni Pangulong Rodrigo Duterte, ang kontrobersyal na Anti-Terrorism Act of 2020 sa pamamagitan ng pagpapahiwatig na ang matinding pagsabog ng daungan na sumira sa kabisera ng Lebanon na Beirut ay gawa ng terorismo. Isang araw pagkatapos ng insidente ng Agosto 4, ipinost ni Padilla sa Instagram ang isang screenshot ng isang ulat ng balita tungkol sa pagsabog, na puminsala sa maraming mga pag-aari at pumatay sa higit sa 170 katao sa Beirut, na may caption: “Ito ang masasakit na ganap na dapat ay magsilbing babala at aral sa mga bansang may mataas na threat (banta) ng Terrorismo katulad ng Inangbayan (sic) Pilipinas. Ngayon malinaw na sa ating lahat kung bakit kinailangang higit na maisabatas ang Anti Terrorism Law. Umabot na po sa ganito ang kalupitan ng tao sa kanyang kapwa. Wala ng awa ang mga Terorista sa sibilyan…”   "
0,maaaring magamit ang gasolina bilang alternatibo sa alkohol para idisimpekta ang mask o mga kamay.
0,"Sa ikalawa mula sa huli niyang State of the Nation Address noong Hulyo 27, ipinagmalaki ni Duterte ang pagtatapos ng martial law sa Mindanao sa pagsasara ng nakaraang taon: “Certain sectors expressed concern when I declared martial law in Mindanao and its extension three times. But 2019 ended without my office requesting any further extension (Ilang mga sektor ang nagpahayag ng pagkabahala nang idineklara ko ang martial law sa Mindanao at ang pagpapalawak nito nang tatlong beses. Ngunit natapos ang 2019 nang wala hindi humiling ang aking tanggapan ng anumang karagdagang pagpapalawig).” Sinabi niya pagkatapos: “Martial law in Mindanao ended without abuses by the civilian sector, by the police, by the military. It ended because this time I know that they know how to love the country (Ang martial law sa Mindanao ay natapos nang walang pang-aabuso ng sektor ng sibilyan, ng pulisya, ng militar. Natapos ito dahil sa oras na ito alam ko na alam nila kung paano mahalin ang bansa).”    "
0,"Sa isang panayam noong Hulyo 13 sa ANC, ipinagtanggol ni Defensor ang kanyang desisyon pati ng House franchise committee na “pumatay” sa panibagong prangkisa ng ABS-CBN. Sinabi niya: “The case of [ABS-CBN’s] PDRs is strong for me because it is a constitutionally mandated provision that there should be no foreign ownership. PDRs are equal to actual ownership (Ang kaso ng [ABS-CBN] PDRs ay matibay para sa akin dahil ito ay ipinag-uutos sa probisyon ng konstitusyon na hindi dapat magkaroon ng pagmamay-ari ang mga dayuhan. Ang mga PDR ay kapareho ng aktwal na pagmamay-ari).” Inulit ni Defensor ang mga kongklusyon sa ulat ng technical working group (TWG), na nagsabi na ang “mekanismo ng corporate layering ng ABS-CBN … ginagawa ang mga may hawak ng PDR na indirect na mga may-ari ng pinagbabatayang shares of stock ng ABS-CBN,” at sa gayon ay lumalabag sa Sec. 11, Article XVI ng Konstitusyon na nagbabawal sa pagmamay-ari ng mga dayuhan sa media media. "
0,"Nag share ang dating broadcaster na si Jay Sonza ng screenshot ng isang mapanlinlang na post na umano’y nagpapakita ng mga celebrity na lumalabag sa mandatory safety protocols sa gitna ng COVID-19 pandemic, habang nagpoprotesta bilang suporta sa ABS-CBN Corp. Noong Hulyo 22, dalawang linggo matapos bumoto ang House of Representatives para tanggihan ang bagong prangkisa para sa ABS-CBN, ibinahagi ni Sonza ang litrato ng aktor na si Gerald Anderson kasama ang mga tagasuporta ng media network. Ang litrato ay may kasamang caption na nagsasabing: “This is very irresponsible. Without a mask, ABS-CBN network supporters take for granted Covid-19 and do not even wear masks. Pag nakakita ng artista, balewala ang social distancing at wearing a mask.” Pagkatapos ay kinantiyawan niya ang mga umano’y nagprotesta sa harap ng ABS-CBN compound sa Quezon City gamit ang kanyang sariling caption: “Papaano hindi magkaka-Covid19 ang mga tinamaan ng buwenas na pinagra-rally sa Bohol gate ng Kapamilya Network      "
0,"Hindi bababa sa isang Facebook (FB) page at tatlong netizens, kasama ang singer at lantad na kritiko ng administrasyon na si Jim Paredes, ang nagbahagi ng isang pekeng quote card na nagpapakita kay Sen. Christopher Lawrence “Bong” Go na nagsasabing hindi dapat “sinaktan” ng higante ng media na ABS-CBN “ang damdamin ni Pangulong Rodrigo Duterte” kung ayaw nitong maipasara. Pinabubulaanan ang pahayag na wala umanong kinalaman ang pangulo sa pagbasura ng prangkisa ng ABS-CBN, nag-tweet si Paredes noong Hulyo 12 ng screenshot ng isang quote card na sinasabing inilathala ng Rappler. Nakaibabaw sa imahe ni Go ang teksto na nagsasabing: “Kung hindi ninyo sinaktan ang damdamin ng Pangulo, hindi sana kayo ipapasara. -Sen. Bong Go”    "
0,"Pinaalalahanan ang publiko na habang ang ilang mga lugar ay binawasan ang paghihigpit sa quarantine, ang banta ng novel coronavirus (SARS-CoV-2) — na nagiging sanhi ng coronavirus disease 2019 (COVID-19) – ay nagpapatuloy, sinabi ng pangulo: “The only thing that would make it useless actually would be a vaccine. But the vaccine is an antibody produced by the body to fight [infection] (Ang tanging bagay na magpapawalang silbi dito ay isang bakuna. Ngunit ang bakuna ay isang antibody na ginagawa ng katawan upang labanan ang impeksyon). Ibang klase ito, galing sa katawan natin.”  "
0,"Ilang minuto pagkatapos bumoto ng 70-11 ang House committee on legislative franchises para ibasura ang aplikasyon ng ABS-CBN para sa isang bagong 25-taong prangkisa, naglabas si Roque ng pahayag sa opisyal Facebook page ng kanyang tanggapan, na nagsasabing: “The Palace has maintained a neutral stance on the issue as it respects the separation of powers between the two co-equal branches (of) government (Nananatiling neutral ang Palasyo sa isyu dahil nirerespeto nito ang pagkakahiwalay ng kapangyarihan sa pagitan ng dalawang magkapantay na sangay ng gobyerno).” Nang kapanayamin sa DZBB radio pagkaraan ng ilang minuto, sinabihan si Roque na maaaring naimpluwensyahan ng Malacanang ang boto ng mga kongresista, kung saan sinabi niya: “Ina-assure (Tinitiyak) ko po kayo na ang Presidente ay mula noong humingi ng patawad ang ABS-CBN ay naging neutral: Wala po siyang tinawagan, wala po siyang sinabihan to vote either way (bumoto kung saan man). Ang sabi niya sa akin, sabihin mo sa mga kaalyado natin neutral tayo, hindi ko sila papaboran, hindi ko sila pagagalitan either way kung paano sila bumoto.”     "
0,"Sa pagbibigay-katwiran sa kanyang “side trip” kamakailan sa Ocean Adventure park sa Subic, Zambales, sinabi ng Presidential Spokesperson Harry Roque na hindi niya nilabag ang anumang health at quarantine regulations. "
0,"Sa isang ginabing briefing sa telebisyon noong Hunyo 30, sinabi ng pangulo: “Nobody but nobody (Wala sinuman, walang tao) dito sa mundong ito was really or were prepared for [COVID-19]. Iyang pandemic (pandemya)[,] it comes about once in a century (ito ay dumadating isang beses sa isang siglo)…[H]indi natin akalain na in two days’ time after the warning was given by the WHO (sa loob ng dalawang araw pagkatapos ng babala na ibinigay ng WHO ) na it is a virulent, fast-moving microbe and we were — we were all advised to take precautions (ito ay isang nakamamatay, mabilis na kumalat na mikrobiyo at kami — lahat tayo ay pinapayuhan na mag-ingat).” Dagdag pa ni Duterte: “Me, here, I immediately convened the IATF. Right there and then we organized ourselves into a body, a working body, to deal with the problem (Ako, narito, agad kong itinipon ang IATF. Dito agad na inayos namin ang grupo, nagtatrabahong grupo, upang harapin ang problema). Walang — wala tayong preparation (paghahanda) na ganito.”    "
0,"Sa kanyang June 29 press briefing, pumalag si Roque sa mga ulat ng balita na nagbabanggit ng mga datos mula sa WHO na nagpapakita na ang Pilipinas ang may “pinakamabilis” na pagtaas ng mga kaso ng COVID-19 sa Western Pacific region ng samahan. Sinabi niya: “Now (Ngayon), ang sabi ng WHO tayo daw (sic) ang pinakamabilis na tumaas na kaso sa buong Western Pacific Region. Totoo ba ho ito? We beg to disagree (Hindi kami sang-ayon). Siyempre po kung titingnan natin iyong pagtaas ng kaso, dapat iyan in relation to your population (may kaugnayan sa iyong populasyon). Bakit tayo ikukumpara sa Singapore eh ang Singapore limang milyon lang po iyan? Isang siyudad lang po iyan, hindi pa siyudad ng Quezon City o Manila.” Sinabi pa niya: “Pero kung idi-divide ninyo iyong kaso sa per million population (sa bawat milyong populasyon), ito po ang lalabas — ang pinakamataas sa Western Pacific: India – 549,197; followed by Pakistan – 202,955; Bangladesh – 137,787; Indonesia – 54,010; Singapore – 43,459; tapos po ang Pilipinas at 35,455. So, kung idi-divide ninyo po ang kaso per million population (sa bawat milyon na populasyon)…malinaw po, hindi po magsisinungaling ang datos. Hindi po tayo ang pinakamabilis na dumami ng kaso sa Western Pacific Region. Hahayaan na po namin ang datos sumagot doon sa report (ulat) ng WHO.” Nang pasinin ni GMA 7 reporter Joseph Morong na mga maling bansa ang binanggit, iginiit ni Roque na ang India, Pakistan, at Bangladesh ay “inuri bilang mga bansa sa Western Pacific” sa data ng WHO. Ang iba pang mga bansa na ipinakita niya bilang bahagi ng Western Pacific region ay ang Singapore, Indonesia, Philippines, Vietnam, Malaysia, Thailand, at South Korea. "
0,"pahayag ni Environment Secretary Roy Cimatu na ang Pilipinas ay isang commonwealth state ng United States (U.S) nang manalasa sa buong mundo ang Spanish flu noong 1918. Sa talumpati sa telebisyon ni Pangulong Rodrigo Duterte noong Hunyo 22, kasama ang mga miyembro ng kanyang Gabinete, tungkol sa coronavirus disease 2019 (COVID-19) pandemic, malugod na tinanggap ni Cimatu ang bagong atas na “pangasiwaan” ang tugon ng pamahalaan sa Cebu City kung saan tumaas nang husto ang mga kaso ng impeksyon. Sinabi ng kalihim: (Ito (pandemic) ay nangyari lamang 100 taon [ang nakaraan] at tinitingnan ko ang mga istatistika ng [huling] pandemic noong 1918 kung saan ito ay pandaigdig — katulad ng … kung ano ang nararanasan natin ngayon — at may mga 50 milyong namatay. At sinaliksik ko kung gaano karaming mga Pilipino ang namatay noong 1918 hanggang 1920 sa pandemic na iyon.)” Idinagdag niya: (Nang panahong iyon, Mr. President, tayo ay nasa ilalim ng Commonwealth at ang mga Amerikano ay narito at suspetsa namin doon nanggagaling iyong virus noon. Kaya nagkaroon din tayo ng mga taong nasawi nang taong iyon. Sa pamamagitan ng mga pananaliksik na nagmula sa ilang mga Pilipino, mayroong humigit-kumulang 50,000 hanggang 75,000 Pilipino [na] namatay nang panahong iyon. Siyempre, ipinatupad din nila ang ilang mga lockdown….)”     "
0,"ang National Democratic Front (NDF) ng Pilipinas ay isang pangkat ng mga terorista habang iniuugnay ang aktibista na si Sr. Mary John Mananzan sa samahan. Sa isang 14-talata na Facebook post noong Hunyo 17, tinawag ni Badoy na komunista si Mananzan, vice president for external affairs ng St. Scholastica’s College, matapos na “mariing kinondena” nito ang hatol ng korte kay Maria Ressa sa kasong cyberlibel. Sinabi ni Badoy na si Mananzan, na chair emerita ng women’s rights group na GABRIELA, ay isang “matagal na kaalyado” ng Communist Party of the Philippines (CPP), ng armadong grupo nitong New People’s Army (NPA), at NDF: “[Mananzan] is also emeritus chairperson of GABRIELA, an above-ground organization of the terrorist group, CPP NPA NDF, that has brought so much harm, so much death and destruction to our beloved Philippines ([Si Mananzan] ay emeritus chairperson din ng GABRIELA, isang legal na samahan ng teroristang grupo, CPP NPA NDF, na nagdala ng labis na pinsala, labis na pagkamatay at pagkawasak sa ating minamahal na Pilipinas).” Inulit ni Badoy, tagapagsalita ng National Task Force to End Local Communist Armed Conflict (NTF ELCAC), ang paninindigang ito sa isang Facebook post noong Hunyo 21 habang mas idiniin pa niya ang bintang sa aktibistang Katolikong madre. "
0,sinabi ni Palace Spokesperson Harry Roque na ang panukala ay sinangayunan ng Senado noon pang ika-17 Kongreso.
0,"Sa kanyang late-night press briefing noong Mayo 28, binanggit ni Duterte ang mga naitalang kaso ng COVID-19 sa bansa, na sinabing: (Gusto kong ipahayag sa publiko, sa ngayon mayroon tayong kabuuang bilang ng mga kaso ng COVID na 15,588. Ngayon ang mga naka-recover, 92 na bago, na may kabuuang bilang na 3,598 sa kasalukuyan. Ang patay po ay 921. Kaya makikita ninyo na ang Pilipinas ay may ratio at proportion vis-à-vis sa populasyon, mayroon tayong mababang rate ng namamatay dito sa bansa. Ang kabuuang aktibong kaso ay 11,069. Kaya ang NCR ay topnotcher na ay 330 o 61 porsiyento. Pagkatapos ang Region VII, 55; iba pa. Sa lahat lahat, para sa akin, hindi naman masama ito.)  "
0,"ang paghahatid ng warrant of arrest dahil sa iligal na droga ang ugat ng Marawi siege. Sa isang tweet noong Hunyo 7, sinabi ni Locsin na tama si Pangulong Rodrigo Duterte sa pagsabing nagsimula ang pagkubkob sa Marawi kasunod ng paghahatid ng isang warrant of arrest dahil sa “drug deal”: (Sinabi ng isang tanga sa TV na kinailangan nilang palayain ang isang pinaghihinalaang terorista ilang araw matapos nila itong maaresto. Ano, walang katibayan para sa kanyang pag-aresto? Pagkalipas ng 3 araw pinangunahan ng suspek ang pag agaw Marawi. Tama ang sinabi ng ating Pangulo na ang (pagkubkob) sa Marawi ay nagsimula matapos ihatid ang isang warrant of arrest dahil sa drug deal.)”  "
0,"sinabi ng abogado at environmentalist na si Robert Kennedy Jr, pamangkin ng yumaong US President John F. Kennedy, na isang bakuna ng dengue na dinebelop ng US National Institutes of Health (NIH) ay ginamit sa mga bata sa Pilipinas, na humantong sa pagtindi ng kanilang pagkakasakit at naging dahilan pa ng pagkamatay. Sa isang guest appearance sa American online na Christian show na Joni Table Talk, nagsalita si Kennedy, kilalang-kilala sa kanyang pagkontra sa pagbabakuna, tungkol sa “panganib” ng pagbuo ng isang coronavirus vaccine, lalo na kung hindi muna susubukan ito sa hayop. Binanggit ang ilang mga clinical trial ng mga bakuna na sinasabing nag dala ng mas maraming panganib sa mga gumamit, sinabi niya: (Noong 2014, ang NIH sa ilalim ni [Doctor Anthony] Fauci ay nakagawa ng isang bakuna para sa dengue na mayroong ilang mga senyales na mayroong mga pathogen priming. Sa madaling salita sa mga clinical trial, nakita nila ang ilang mga palatandaan na makakakuha ka ng isang antibody response ngunit mas magkakasakit kapag na-expose ka, pero hindi nila pinansin ang mga ito. Ibinigay nila ito sa Pilipinas, at ginamit nila ang bakunang ito sa daan-daang libong mga bata. At nang dumating ang dengue, ang mga batang iyon ay nagkasakit nang matindi at 600 sa kanila ang namatay.)” Idinagdag ni Kennedy, anak ng dating senador ng United States at attorney general Robert Francis Kennedy, na ang “mga tao” sa Pilipinas ay “inuusig” ngayon dahil sa pagkamatay ng mga batang gumamit ng bakunang laban sa dengue. "
0,"Sa ikatlong anibersaryo ng pagkubkob sa Marawi noong Mayo 23, in-retweet ni Locsin ang isang screenshot ng pahayag ng Palasyo sa Twitter na may caption: (ANG SIEGE NG MARAWI ay nagsimula sa paghatid ng warrant of arrest sa isang Islamic drug lord. Para malaman ng lahat kung bakit tayo NAKIKIPAG-GIYERA SA DRUG TRADE — ito ay isang banta sa seguridad ng bansa kahit na iginigiit ng mga NGO na nasa payroll ng bawal na gamot na ang giyerang ito ay labag sa karapatang pantao.)”  "
0,"pahayag ni Pangulong Rodrigo Duterte na ang pSpanish flu pandemic ay nangyari bago pa magsimula ang World War I (WWI) noong 1914. Sa isang speech kamakailan tungkol sa COVID-19 update ng gobyerno, nabanggit ni Duterte ang likas na katangian ng mga pandemic at kung paano ito sumisiklab sa pagdaan ng mga henerasyon: “[A]lam mo sa totoo lang a pandemic is a pandemic (ang pandemic ay isang pandemic). It occurs maybe every — I don’t know (Nangyayari ito marahil tuwing — hindi ko alam). But (Ngunit) noong panahon ng… Well, that was the Spanish flu just before the First World War (Hmm, iyong Spanish flu bago ang Unang World War). Iyon talagang maraming milyon ang namatay.”   "
0,"pahayag ng abugadong si Larry Gadon na ibinasura ng Supreme Court (SC) ang petisyon ng broadcast network na ABS-CBN para sa isang temporary restraining order (TRO) laban sa cease and desist order ng National Telecommunications Commission (NTC). Sa isang halos limang minutong live Facebook video noong Mayo 19, nag update si Gadon sa mga manonood tungkol sa pinakabagong aksyon ng SC sa pakiusap ng network: “Gusto ko lang kayo i-inform, dahil masaya ako, na ang Supreme Court (Korte Suprema) ay dineny o kaya hindi pinagbigyan ang gustong mangyari ng ABS-CBN sa kanilang petition (petisyon) na finile (isinampa) na…isyuhan ng TRO ang NTC na ipatupad ‘yung kanilang cease and desist order.” Idinagdag niya na ang desisyon ay “unanimous” at ito ay “nangangahulugang” ang petisyon ay “walang kuwenta.” Sinabi pa ni Gadon na ang desisyon ng SC na “isama” ang Senado at House of Representatives sa petisyon ay magpapahintulot sa mga sumasalungat sa pag-renew ng franchise na mapakinggan, kaya mapipigilan ang Kongreso na “madaliin” ang mga pampublikong pagdinig sa bagay na ito. "
0,"sinabi ni Palace Spokesperson Harry Roque na ang Pilipinas ang “kauna-unahang” bansa na nagdeklara ng lockdown sa rehiyon para kontrolin ang pagkalat ng coronavirus disease (COVID-19). Sinabi ng tagapagsalita: “Although (Bagaman) mababa siguro iyong recovery rate (rate ng pag-recover) natin in relation to other countries (kumpara sa ibang mga bansa) at mataas iyong death rates (rate ng kamatayan) natin, eh still, kung hindi po tayo nag-lockout, kung hindi tayo ang pinaka-unang-unang bansa dito sa ating rehiyon na nag-lockout, eh siguro mas marami pang nagkasakit at mas marami pang namatay.”  "
0,"Noong hapon ng Mayo 13, inilathala ng FB page na Enlightened PINOY ang litrato ni Paraan kasama ang ilang mga kababaihan at isang lalaki sa parang kagubatan. Nakahandusay ang lalaki sa lupa, nakaunat ang kanyang kanang braso at nakabalot ng tela. Ito ang nakalagay na caption: “RUN NPA RUN (TAKBO NPA TAKBO). MGA LARAWAN NG MGA NPA NA SUGATAN AT GINAMOT NALANG SA KAGUBATAN!!!!!!” Pagkalipas ng apat na oras, muling nai-upload ng pahina ang parehong imahe kasama ang dalawang iba pang mga litrato ni Paraan, sa pagkakataong ito ay malinaw na binanggit ang kanyang pangalan at ipinahiwatig na siya ay konektado sa CPP at NPA sa caption nito: “AAAAAY BISTADO‼️ PAKI EXPLAIN. Ano ang tunay na ugnayan ni Rowena Paraan, (NUJP) Head ng Bayan Mo, Ipatrol Mo, ng ABS-CBN,,, at ng CPP-NPA-NDF??? ANONG GINAGAWA NIYO SA BUNDOK?”    "
0,"Sa isang post sa Facebook na na-upload noong Mayo 17, isang araw matapos luwagan ng gobyerno ang mga paghihigpit sa lockdown sa rehiyon mula sa enhanced community quarantine (ECQ) tungo sa modified ECQ, sinabi ni Sonza: “24 Hours lang tumaas ng 83% ang Covid19 cases (ang mga kaso) sa Metro Manila says (sabi ng) DOH. expectedly (inaasahan)!” Sa comment section, sinabi niya na ang “data ay mula sa araw-araw na [COVID-19] positive report,” ng DOH, na nagpakita ng pagtaas ng mga kaso sa National Capital Region (NCR) “araw-araw,” nai-post noong Mayo 16. "
0,"pahayag ni Estrellita Juliano-Tamano, pangulo ng Federation of International Cable TV at Telecommunication Association of the Philippines (FICTAP), na lumabag sa batas ang media network na ABS-CBN sa pag-broadcast sa maraming mga channel sa ilalim ng iisang prangkisa. Sa isang pakikipanayam sa GMA 7 noong Mayo 5, matapos na ihain sa ABS-CBN ng National Telecommunications Commission (NTC) ang cease and desist order, sinabi ni Tamano na ang renewal ng prangkisa ng ABS-CBN ay “malayo” sa orihinal: “Meron po silang idinagdag doon. Ang ibig sabihin, one franchise, one channel (isang prangkisa, isang channel )…Ang kaso po, nung nag-apply sila nung 2014, ang nangyari po…ay dinagdagan nila ng ‘S’ ‘yung channel — channels, channels. Magkaiba ang channel, single (solong) channel, at magkaiba din ‘yung channels (maraming channel).” Idinagdag niya: “Nilagay nila maraming channels para, ang paniwala namin, para ma-justify (mabigyan-katwiran) nila ‘yung kanilang Mahiwagang Black Box o kaya ‘yung TV Plus na ginamitan nila ng anim na channels na walang franchise (prangkisa).”     "
0,"Habang tinatalakay ang mga solusyon sa COVID-19 pandemic sa isa sa mga ginabi niyang press briefing, sinabi ni Duterte: “Usually (kadalasan) magkuha ka kasi ng doon sa patay, kunan mo ng dugo niya, i-inject (i-iniksyon) mo doon sa kabayo. Iyong kabayo, kaya niya na ang ano, ‘yon [virus] ang i-inject (i-iniksyon) mo dahan-dahan sa kabayo rin. Huwag naman bigla kasi magka-COVID talaga. Biktima ‘yan. Dahan-dahan lang hanggang ma-immune. Kapag marami ng antibodies ‘yung kabayo, doon na kunin ‘yung maraming… Idinagdag niya: “Dumaan na ‘yan ng kabayo. Kagaya ng kagat ng ahas.”    "
0,Isang Facebook (FB) page na nagkukunwaring opisyal na “interagency” account ng DSWD at DOLE ang nangangalap ng personal na impormasyon ng mga netizen. Sinasabi nito na tumatanggap na raw sila ng “online application” para sa ikalawang batch ng social amelioration program (SAP) ng gobyerno.
0,"Noong Mayo 5, nag share ang mga netizen sa Facebook (FB) ng mga litrato ng malaki at nag-iilaw na palumpon ng ulap na mukhang nagmula sa taluktok ng Mount Halcon sa Oriental Mindoro, na bumuo ng haka-haka na ito ay isang pagsabog ng bulkan. "
0,"Dumadagdag sa mga panawagan na huwag irenew ang prangkisa ng ABS-CBN, inilathala ni dating broadcaster Jay Sonza bilang totoo ang isang satirical post na nagsasabing ibinalita ng network na ang mga senior citizen ay papayagan na lumabas sa kanilang bahay sa ilalim ng general community quarantine (GCQ) “kung sila ay sinasamahan ng kanilang mga magulang.” Noong Mayo 4, ang araw ng pagtatapos ng prangkisa ng higanteng ABS-CBN media network, nag-upload si Sonza ng screen capture ng isang Facebook (FB) post, na tinanggal ang pangalan ng publisher at petsa ng pag-post. Nagtampok ito ng isang “Breaking News” social media card ng ABS-CBN at ang caption: “BREAKING NEWS (NAGBABAGANG BALITA): IATF has allowed Seniors to go anywhere they like during the GCQ as long as they are accompanied by their parents (Pinayagan ng IATF ang mga Senior na pumunta kahit saan nila gusto sa panahon ng GCQ basta sila ay sinasamahan ng kanilang mga magulang).”   "
0,"Noong Marso 14, isang istoryang pinamagatang, “Coconut Oil Removes 93% of Colon Bad Cells in Only 2 Days” — na inilathala ng website na Health Miracle Pedia (healthmiraclepedia.com) noong Dis. 4, 2018 — ay muling na-share sa social media ng hindi bababa sa tatlong mga Facebook page: Ian Veneracion, Jodi Sta. Maria, at Kaibigan Lang Pala. Ang unang dalawang page ay nagkukunwang mga opisyal na account ng mga celebrity na Pilipino. ang pag-inom ng langis ng niyog ay magkakaroon ng parehong epekto sa mga colon cancer cell tulad ng lauric acid na ginamit sa pananaliksik, na kinakalkula ang mga dosis na ginamit. "
0,"Nag share sa Facebook (FB) noong Abril 23 ang nahalal na Tingog Sinirangan party-list group ng isang lumang video ni Pangulong Rodrigo Duterte na sinabing “Breaking News.” Na-upload ng isang FB page na nagpo-post ng “mga viral video” para sa entertainment, ang pamagat at caption ay nagsabing “pinasalamatan” ni Duterte si tycoon Manny Pangilinan at iba pang mga bilyonaryo para sa umano’y pagtulong sa panahon ng krisis ng coronavirus disease (COVID-19). Umaga ng Abril 23, inilathala ng FB page na Trending Lahat ang video ni Duterte na nagtatalumpati, inulit ulit bilang “livestream” ng halos walong oras. May headline at caption ito: “BREAKING NEWS APRIL 23, 2020. LATEST SPEECH ni PANGULONG DUTERTE MAY MAHALAGANG MENSAHE PANOORIN. PANOORIN PANGILINAN AT ILANG BILYONARYO PINASALAMATAN NI PANGULONG DU30 SA PAGTULONG SA KRISIS.”    "
0,"ang Pilipinas ang unang bansa sa Asia na nagpataw ng isang “lockdown” upang labanan ang pagkalat ng coronavirus disease (COVID-19). Ito, habang tinatanggi ng mga opisyal ang mga alegasyon na nahuli ang gobyerno sa pagpapatupad ng mga mahigpit na hakbang para makontrol ang pagkalat ng sakit sa bansa. Noong Abril 16, sa isa pang gabing “pakikipag-usap sa mga tao” na talumpati, sinabi ni Duterte na habang ang “lockdown” ay isang “malupit na hakbang” ng gobyerno, napigilan nito na madale ng virus ang maraming tao. Sinabi niya pagkatapos: “Kasi kung hindi ko ni-lockdown ang Pilipinas…Nakita mo ‘yung mga bansa na, you know, hindi naman — I don’t know if it’s (hindi ko alam kung ito)…Kayabangan rin naman nila, ayaw. But (Ngunit) dito, tayo ang nauna sa Asia. Tayo talaga ang nauna sa Asia.” Nagbitaw din si Duterte ng parehong pahayag noong Abril 8, na sinabing siya ang unang nagpatupad ng lockdown dahil “sinundan niya sa kwento” ng COVID-19. "
0,"Sa kanyang pambansang talumpati noong Abril 9, sinabi ni Duterte: “Kasi ang COVID hindi ‘yan nana, hindi ‘yan sugat. hangin ‘yan na — nasa hangin.” Ginawa rin ng pangulo ang parehong pahayag sa mga nakaraang talumpati noong Abril 3 at 6, habang nanawagan siya sa mga Pilipino na manatili sa bahay at iwasan ang “pakikipag-ugnay” dahil ang virus ay “nakukuha sa hangin.” Sa kanyang pahayag noong Abril 3, sinabi rin ni Duterte na ang China – ang ground zero ng COVID-19 outbreak — ang may “pinakamataas na bilang ng namatay sa ngayon.”    "
0,"Sa kanyang pambansang talumpati noong Abril 6, sinabi ni Duterte na binalaan na niya ang publiko mula pa sa “simula” na bantayan ang sakit, na inilarawan niya na “nakamamatay” sa isang naunang talumpati noong Abril 3, sapagkat ito ay “talagang tatamaan tayo matindi.” "
0,"pahayag ni Sen. Emmanuel “Manny” Pacquiao na patapos na ang Marso nang makarating sa Pilipinas ang “coronavirus isyu.” Sa panayam noong Marso 26 ng CNN Philippines, hiningan ng komento si Pacquiao, pinuno ng Senate ethics committee, tungkol sa paglabag ni Sen. Aquilino “Koko” Pimentel III ng mga quarantine protocol nang samahan ang kanyang buntis na asawa sa ospital sa kabila ng pagkakaroon ng mga sintomas ng coronavirus disease (COVID-19). Kinumpirma ni Pacquiao na nakipag-ugnay siya kay Pimentel — na nag positibo sa COVID-19 — sa isang get-together sa kanyang tahanan noong Marso 4, at idinagdag: “Nung time na ‘yun wala pa ‘yung…corona issue, ‘yung coronavirus issue dito sa Pilipinas.” Muling inulit ng host na si Pia Hontiveros ang petsa ng kaganapan, na nagsabing “Meron na po, may isyu na po na ganoon.” Ngunit iginiit ng senador: “Wala pa, wala pa. Wala pa ‘yung issue ng coronavirus nung time na ‘yun.”      "
0,"sinabi ni Pangulong Rodrigo Duterte na ang bawat bansa sa buong mundo ay nag utos ng lockdown bilang tugon sa dumadaming mga kaso ng Coronavirus Disease (COVID-19). Sa ni-rekord na press briefing na inere nang ala-1 ng umaga noong Marso 20, nanawagan ni Duterte sa lahat ng mga Pilipino, lalo na ang mga lokal na opisyal ng pamahalaan, na “sumunod sa mga direktiba ng pambansang pamahalaan,” bilang mga nangunguna sa pagpapatupad ng enhanced community quarantine sa buong Luzon. Sinabi ni Duterte: (Sa buong mundo, may kalituhan at kaguluhan na dahil sa mga lockdown na ito. Hindi lang tayo ang nasa ganitong sitwasyon. Ang lahat ng mga bansa sa mundo, sa totoo lang, ay ginagawa ito. At iyon ang dahilan kung bakit nadaragdagan ng mas maraming problema kaysa sa nariyan na maaari nating ayusin.)    "
0,"pahayag ni Communications Undersecretary for New Media and External Affairs Lorraine Marie Badoy na ang National Democratic Front of the Philippines (NDFP) ay kinilalang terorista ng gobyernong Pilipinas at iba pang mga bansa. Sa ikalawang ASEAN (Association for Southeast Asian Nations) Conference on Crime Prevention at Criminal Justice sa Thailand noong Peb. 27, sinabi niya na ang NDFP, ang legal front ng Communist Party of the Philippines (CPP), ay “pinupuntirya” ang sektor ng kabataan at tinuturuan ang mga batang Pilipino na “mapoot at mawalan ng tiwala sa gobyerno.” Pagkatapos sinabi ni Badoy, na nagsisilbi rin bilang pinuno ng bansa sa ASEAN Senior Officials Meeting Responsible for Information, na ang CPP, ang armadong grupo nito na New People’s Army (NPA), at ang NDFP ay idineklarang mga terorista sa Pilipinas at iba pang mga bansa, kabilang ang United States. "
0," ang pakikipagtalik ay nagreresulta ng deoxyribonucleic acid (DNA) ng isang lalaki na “nabubuhay” sa katawan ng isang babae “magpakailanman,” Ang imahen ay sinamahan ng isang mahabang caption na nagbabala sa mga kababaihan ng microchimerism — na tinukoy ng siyentipiko bilang “pagkakaroon ng mga cell mula sa isang indibidwal sa ibang genetically distinct na indibidwal” — kung sinabi ng post na “tunay na kahihinatnan” ng pakikipagtalik. ang pakikipagtalik bilang isang sanhi ng male microchimerism sa mga kababaihan. "
0,"ang pagbaba ng kaso ng COVID-19 sa South Korea ay dahil sa “total lockdown” na ipinatupad ng bansa. Sa isang press briefing noong Marso 16, tinanong si Panelo tungkol sa mas mahigpit na mga hakbang na isinasaalang-alang ng gobyernong Duterte upang maiwasan ang karagdagang pagkalat ng COVID-19 at sinabi ng tagapagsalita: “Ang tinitingnan ni [Interior] Secretary Año and other members of the Cabinet (at iba pang miyembro ng Gabinete), iyong ginawa sa [South] Korea. Korea kasi nag-total lockdown sila roon at na-arrest nila, naging zero casualty sila (wala nang namatay sa kanila).”   "
0,"tinanggal ni Pope Francis sa posisyon si dating Archbishop Luis Antonio Tagle dahil sa pamumulitika. Sa isang talumpati noong Marso 10 sa League of Municipalities of the Philippines, nagbitaw ng biglaang pahayag si Duterte at tinira si Tagle at ang Simbahang Katoliko. Binanggit ang librong “Altar of Secrets: Sex, Politics, and Money in the Philippine Catholic Church,” sinabi ng pangulo na ang institusyon ay nag-ambag ng pondo sa mga “dilawan,” ang kulay na nauugnay sa oposisyon, at idinagdag: “Kaya nagalit si Pope kasi nakialam sa politika. ‘Yan ang totoo diyan. Kaya ang ibinigay sa atin, officer-in-charge na lang. Wala tayong bishop (obispo). Tagle was out. He was investigated (Wala na si Tagle. Siya ay iniimbestigahan).” Pagkatapos sinabi ni Duterte: “Yan ang open secret diyan sa… Eh ako Presidente, siyempre malaman ko. Kasi nakikinig ako sa lahat.”     "
0,"Noong Peb. 27, naging panauhin si Drilon ng programang The Source ng CNN Philippines at pinag-usapan ang pag-renew ng prangkisa ng higanteng media na ABS-CBN. Mga 12 minuto sa 28-minutong-haba na pakikipanayam — habang ang host na si Pinky Webb ay lumilipat sa ibang paksa — si Drilon ay nakita na nakayuko ang ulo sa loob ng limang segundo. Bago ito, at pagkatapos ng sandaling iyon, buong siglang nakikipagusap si Drilon kay Webb. Ilang sandali matapos ang panayam, mabilis na tinukoy ng mga netizen na “nakatulog” si Drilon sa panayam. Noong Marso 1, ibinahagi ni Sonza sa Facebook (FB) ang isang 16-segundong clip mula sa pakikipanayam na nagpapakita ng sandali na nakababa ang ulo ni Drilon, na may caption na: “bastos na bisita. diyoskoday pinky Webb tinulugan ang beauty mo ineng ng resource person mong senador (sic).” Nang sumunod na araw, nag upload si Nieto, na namamahala sa pro-Duterte blog na Thinking Pinoy, ng isang video ng kanyang sarili na nanonood ng viral clip ni Drilon na mula sa opisyal na Youtube channel ng CNN Philippines. Sa kanyang video, na may pinamagatang “FACT CHECK: DID SENATOR DRILON FALL ASLEEP IN A CNN PHILIPPINES INTERVIEW?,” “kinumpirma” ng blogger na ang senador, sa katunayan, ay “nakatulog ng lima, sampung segundo”: “Nakatulog siya momentarily (sandali), mga a span of five, ten seconds (lima, sampung segundo). Ngayon, medyo nakakahiya nga ‘yon. Pero feeling (pakiramdam) ko, ano ‘yan, may sakit si Drilon. Baka, ano, narcoleptic, ewan ko. Medyo hindi normal ‘yon eh, kasi, immediately before (agad agad bago) atsaka immediately after (kaagad pagkatapos) nung pagtulog niya, dilat na dilat naman siya. Pero kahit na, nakakahiya pa rin.”      "
0,"Noong Peb. 26, nagsalita si Andanar sa ika-43 sesyon ng UN Human Rights Council (HRC) at “ipinagtanggol” ang gobyerno sa mga paratang na pagkitil ng kalayaan ng pamamahayag at paglabag sa karapatang pantao. Sa kanyang pagbabalik, tinanong si Andanar sa isang panayam sa radyo noong Marso 2 tungkol sa tugon ng organisasyon sa kanyang sinabi. Sinabing “maganda” ang tugon ng UN senior officials at may palakpakan pa, idinagdag ni Andanar: “[A]bout two days ago (Mga dalawang araw na ang nakaraan) ay naglabas po ng statement (pahayag) ang [UN] na sinasabi po ni Secretary General Guterres na pinapaalalahanan niya ang [UN] na huwag magpagamit at kailangan maging alisto sa mga organisasyon na ginagamit ‘yung human rights (karapatang pantao) pero may ibang hidden agenda. Ayun, nag-release ng statement (naglabas ng pahayag) si SecGen Guterres. Inihayag ng kalihim na ito ay “resulta” ng mga pagsisikap ng gobyerno ng Pilipinas na makipag-ugnay sa mga opisyal ng UN sa isang diyalogo. "
0,"Sa press conference noong Enero 30 sa tri-weekly update ng Department of Health (DOH) sa 2019-nCoV, pinayuhan ni Duque ang publiko na gumawa ng mga hakbang bilang proteksiyon, tulad ng tamang paglilinis ng kamay at pagsunod sa cough etiquette. Sinabi niya pagkatapos: “I strongly recommend as your doctor, that you have to drink a lot of water. Make sure that your throat is moist so that the virus doesn’t attach to it and eventually get sore (Inirerekomenda ko bilang inyong doktor, na kailangan ninyong uminom ng maraming tubig. Siguraduhing basa-basa ang inyong lalamunan para hindi kumapit ang virus dito at sa huli ay sumakit).”   "
0,"Sa isang press release tungkol sa pagsasampa ng quo warranto petition laban sa kumpanya ng media sa Korte Suprema noong Peb. 10, sinabi ng OSG: “[L]ike Rappler, ABS-CBN had issued [PDRs] through ABS-CBN Holdings Corporation to foreigners, in violation of the foreign ownership restriction on mass media in the Constitution. ([T]ulad ng Rappler, naglabas ang ABS-CBN [ng PDRs] sa mga dayuhan sa pamamagitan ng ABS-CBN Holdings Corporation, na paglabag sa paghihigpit ng pagmamay-ari ng dayuhan sa mass media na nakasaad sa Konstitusyon).” "
0,"Sa isang talumpati noong Enero 29, sinabi ni Pangulong Rodrigo Duterte na ang Pilipinas ay isang bansa na walang langis. Sa pagsasalita tungkol sa mga programa ng gobyerno laban sa kahirapan sa ika-68 anibersaryo ng pagkakatatag ng Department of Social Welfare and Development, sinabi ng pangulo: “…Indonesia, Malaysia, Brunei have oil (ay may langis). So (Kaya’t) wala sila masyadong problema diyan because almost one half of the total (dahil halos kalahati ng kabuuan) — o it’s about (ito ay) mga — GDP kinakain ng… The income (Ang kita), kinakain ng oil (langis). ‘Yun ang problema sa atin plus the corruption (pati na ang katiwalian).”   "
0,"Sa isang panayam sa radyo noong Enero 29, sinabi ni Roque, isang international law expert, na sang-ayon siya “100 porsyento” sa desisyon ng pangulo na wakasan ang VFA sa U.S., at sinabing: “Wala po ako talagang nakikita na pakinabang ang VFA sa ating bayan…Ano ba naman ang matututunan…ng mga sundalo natin sa mga Amerikano? Eh iyong mga sundalo natin iyong lumalaban, sang-ayon sa Guinness Book of World Records, sa pinakamatagal na insurgency (pag-aalsa) sa buong mundo. "
0,"Sa isang video na tinanggal na ngayon, na nai-post sa Facebook page ng Public Information Office ng Maynila noong Enero 23, ipinakita ni Lacuna kung paano magsuot ng face mask, na ipinamamahagi ng office of the city mayor. Isang netizen ang nag screen-record at nag post ng video sa Youtube, pati ang bahagi kung saan sinabi ni Lacuna: “’Yung tama hong paggamit nung ordinaryong face mask, ‘di ba kung nakikita po niyo ‘yung ordinaryong face masks, mayroon pong blue at saka may white po… Kapag tayo po ang may sakit, ‘yung white po nasa loob, kasi ‘yung white po ‘yung nagpe-prevent o humaharang po sa bacteria. In other words (Sa madaling salita), para hindi po tayo makahawa, dapat po ‘yung white ang nasa loob, ‘yung blue ang nasa harap. Idinagdag ni Lacuna: “Ngayon, kung ayaw naman po natin mahawa tayo, o tayo ‘yung mahawahan, ‘yung white po ang nasa labas.”     "
0,"Nagbanta si Pangulong Rodrigo Duterte na “wakasan ang Visiting Forces Agreement (VFA)” sa U.S. matapos kumpirmahin ng kanyang dating police at corrections chief, Sen. Ronald “Bato” Dela Rosa, na kanselado ang kanyang U.S. visa. Binibigyan ng isang buwan ang pamahalaang Amerikano para ayusin ang kanseladong visa ni Dela Rosa, sinabi ni Duterte: “I’m warning you, this is the first time (Binabantaan ko kayo, ito ang unang pagkakataon): ‘pag hindi ninyo ginawa ang correction diyan…I will terminate the bases — Visiting Forces Agreement…They are the ones who really want the military bases, the Visiting Forces Agreement. Because of what they did to Dela Rosa, that is what we will give them in return (tatapusin ko ang mga base — Visiting Forces Agreement … Sila ang mga may gusto talaga ng mga military base, ang Visiting Forces Agreement. Dahil sa ginawa nila kay Dela Rosa, iyan ang ibibigay natin sa kanilang kapalit).” Sinabi ni Palace Spokesperson Salvador Panelo sa isang press conferene noong Enero 27 na ang pagkansela sa visa ni Senador Dela Rosa ang “last straw that broke the camel’s back,” na humikayat kay Duterte na wakasan ang VFA. "
0,"Ang sinabi ni Sen. Aquilino “Koko” Pimentel III na maaaring kanselahin ni Pangulong Rodrigo Duterte ang Visiting Forces Agreement (VFA) “mayroon man o walang” dahilan ay kailangang isaalang-alang ang kaso na nakabinbin sa Supreme Court (SC). Sa isang press release noong Enero 24, nagbigay ng reaksyon si Pimentel, tagapangulo ng Senate committee on foreign relations, sa banta ni Duterte na wakasan ang VFA sa gobyerno ng Estados Unidos matapos malaman na ang US visa ng kanyang dating pulis at correction chief na si Sen. Ronald “Bato” Dela Rosa ay kinansela. Nakasaad sa pahayag ni Pimentel: “Re VFA, that agreement should always be subject to review. The President may cancel it with or without a reason. He can even say that times have changed and it is no longer needed by the country (ang kasunduang iyon ay dapat palaging isinasalang sa pagsusuri. Maaaring kanselahin ito ng Pangulo mayroo o wala mang dahilan. Masasabi nga niya na nagbago na ang panahon at hindi na ito kinakailangan ng bansa).”    "
0,"sinabing ang Pilipinas ang may pinakamalakas na gross domestic product (GDP) growth rate sa mga bansa sa Southeast Asia. Habang tinatalakay sa isang panayam sa radyo noong Enero 21 ang mga pang-imprastraktura at pang-ekonomiyang plano ng administrasyong Duterte sa natitirang dalawa at kalahating taon ng termino nito, sinabi ni Andanar: “As a matter of fact (Sa katunayan), sabi nga ng Department of Finance at isa pang independent na economist (independiyenteng ekonomista), ‘no, na ang ating GDP ang pinakamalakas na GDP growth dito sa ating region (rehiyon), sa Association of Southeast Asian Nations (ASEAN) — o (or) Southeast Asia.”  "
0,"ang Philippine News Agency (PNA), ang “web-based newswire service” ng Estado, sa ulat nito na ang kasalukuyang paunang pagsusuri ng International Criminal Court (ICC) sa giyera laban sa droga ng gobyernong Duterte ay “batay” sa impormasyong ibinigay ng abogadong si Jude Sabio. Sa isang ulat noong Enero 15, isang araw pagkatapos sabihin ni Sabio na plano niyang iurong ang kanyang ICC communication laban kay Pangulong Rodrigo Duterte, bukod sa iba pa, isinulat ng PNA: “In February 2018, the ICC launched a preliminary examination of Duterte’s crackdown on illegal drugs based on Sabio’s communication that accuses the President of committing crimes against humanity for the killings of thousands of drug offenders from July 1, 2016 to Mar. 31, 2017. "
0,"sinabi ni Presidential Spokesperson Salvador Panelo na si Pangulong Rodrigo Duterte ay palaging nag-iiwan ng isang “bintanang” bukas para sa usapang pangkapayapaan sa Communist Party of the Philippines (CPP) at founding chair na si Jose Maria Sison. Sa isang panayam sa radyo noong Enero 2, tinanong si Panelo tungkol sa sitwasyon ng usapang pangkapayapaan sa pagitan ng gobyernong Duterte at ng CPP, ang armadong puwersa nito, ang New People’s Army, at National Democratic Front (CPP-NPA-NDF). Sinabi niya: “Unang-una palaging sinasabi niya (Duterte) na, ‘Meron akong puwang diyan, may bintana ako palagi diyan. Sapagkat para sa akin ayaw ko nang magkaroon ng patayan ng mga kapwa Pilipino’…”   "
0," pahayag ng radio broadcaster na si Ramon Tulfo na walang babala ang Philippine Institute of Volcanology and Seismology (Phivolcs) tungkol sa pagsabog ng Taal Volcano. Sa isang Tweet noong Enero 12, matapos ang phreatic o steam-driven eruption ng Taal, binatikos ni Tulfo, isang kolumnista ng Manila Times at dating Special Envoy for Public Diplomacy ng Pangulo sa People’s Republic of China, ang ahensya dahil hindi umano nito ipinaalam sa publiko kung ano ang mangyayari: “[Si] goddamn Phivocvoc (pinaglalaruan ang pangalan ng ahensya gamit salitang Filipino na ‘bukbok’)! There was no warning about the eruption of Taal Volcano! If I were to have my way, I would have all the Phivocs (sic) people executed (Walang babala tungkol sa pagsabog ng Taal Volcano! Kung ako lang ang masusunod, ipapapatay ko ang lahat ng mga tao ng Phivolcs)!”   "
0,"Sinasabing “walang ebidensya” ng katiwalian kasunod pagbabasura kamakailan ng mga kaso ng nakaw na yaman, sinabi ni Marcos sa isang media forum noong Enero 10: “Marcoses are accused of revisionism (Inakusahan ang mga Marcos ng revisionism), pinapalitan daw namin ang nangyari sa kasaysayan. Who is doing revisionism (Sino ang gumagawa ng revisionism)? Nilagay nila sa libro, sa textbook ng mga bata na ang mga Marcos ganito ang ninakaw, ganito ang ginawa. Ngayon lumalabas sa korte, hindi totoo ang lahat ng sinabi ninyo, dahil hindi niyo naipakita.” Idinagdag ni Marcos na nais niyang baguhin ang mga textbook, na “pagtuturo ng kasinungalingan” sa mga bata: “Paano ko nasasabi ‘yun? ‘Yan ang desisyon ng korte, ‘there was no evidence (walang katibayan).’ That has always been our contention (Ito ang palagi naming sinasabi). And the reason (at ang kadahilanan) na tumagal ng ganito ay propaganda, pampulitika.”    "
0,"wala sa U.S. 2020 budget law ang probisyon na nagbabawal makapasok sa Estados Unidos ang mga opisyal ng Pilipinas na sangkot sa “maling” pagpapakulong kay Sen. Leila de Lima. Samantala, kinumpirma ng Malacañang na mayroong ban. Sa isang panayam sa radyo noong Enero 4, sinabi ni Locsin na nagpadala siya ng isang memorandum kay Pangulong Rodrigo Duterte kaugnay ng U.S. entry ban, na nagsasabing: “We looked at the US Appropriations Act. There is no mention of denying visas to Filipinos and there is no mention of De Lima in the U.S. Appropriations Act. It’s in the Senate Resolution (Tiningnan namin ang US Appropriations Act. Walang binanggit na pagtanggi sa visa ng mga Pilipino at walang binanggit na De Lima sa U.S. Appropriations Act. Nasa Senate Resolution ito).” Idinagdag niya: “Walang ban. Right now there’s no ban because there’s supposed to be a finding. But remember that’s a Senate resolution. It did not appear in the U.S. Appropriations Act (Sa ngayon, walang ban dahil kailangan ng kongklusyon. Ngunit tandaan na ito ay resolusyon ng Senado. Hindi ito lumitaw sa U.S. Appropriations Act).”    "
0,"pahayag ni KABAYAN partylist Rep. Ron Salo noong Nobyembre na bahagi ng P2.5 bilyon na tinanggal sa budget ng 30th Southeast Asian Games (SEA Games) ay inilipat upang pondohan ang mga proyektong pang-imprastraktura sa “Iloilo” Sa isang privilege speech sa plenary session noong Nob. 27 plenary ng House of Representatives, pinuri ni Salo ang Phisgoc, na sinabing “sa kabila ng pagkaantala ng budget at kahit na sa pagtapyas ng SEA Games budget ni Senador Drilon na nagkakahalaga ng 2.5 bilyong piso,” ay naipakita ang “kultura at talentong” Pilipino. Pagkatapos ay idinagdag niya: “Curiously, however, simultaneous with the 2.5 billion slash in the SEA Games budget, is the increase in the budget for various infrastructure projects in Iloilo by 2.3 billion pesos (Kakatwa, gayunpaman, sabay-sabay sa 2.5 bilyong pagtapyas sa SEA Games budget, ang paglaki ng budget para sa iba’t ibang mga proyektong imprastruktura sa Iloilo ng 2.3 bilyong piso).” Ang powerpoint presentation na gamit sa talumpati ni Salo ay nagpakita rin ng teksto: “Is it coincidence (Nagkataon ba ito)? Php 2.3B Nilipat sa Iloilo (Transferred to Iloilo)”    "
0,"Isang buwan bago nito, nang inihayag ng Department of Health ang isang pambansang epidemya ng dengue noong Agosto, isang recipe para sa isang “lunas” na gawa mula sa katas ng dahon ng papaya na umano’y magtataboy sa sakit “sa loob ng dalawang araw” ay umikot online. "
0,nagsabing ang talbos ng kamote ay maaaring “pumatay” ng kanser sa prostate.
0," ipinarehas ang epekto ng pagkain ng tatlong piraso ng hotdog sa paninigarilyo ng isang pakete ng sigarilyo pagdating sa pagkakaroon ng cancer. Ang artikulong, “Did You know: Processed Food is Cause of Cancer and 3 Hotdogs are Equivalent to 1 pack of Cigarette (sic),” ay gumawa ng pitong pahayag: Ang artikulong, “Did You know: Processed Food is Cause of Cancer and 3 Hotdogs are Equivalent to 1 pack of Cigarette (sic),” ay gumawa ng pitong pahayag: – “Three pieces of hot dogs are equivalent to one pack of cigarettes (Ang tatlong piraso ng hotdog ay katumbas ng isang pakete ng mga sigarilyo).” – “Frequent consumption of hot dogs could cause leukemia and brain cancer (Ang madalas na pagkonsumo ng hotdog ay maaaring maging sanhi ng leukemia at kanser sa utak).” – “Some hot dogs in the US are made of skin, intestines, and crushed bones of meat. Others can be mixed into it, and they are not really meat (Ang ilang mga hotdog sa US ay gawa sa balat, bituka, at durog na mga buto ng karne. Ang iba ay maaaring ihalo dito, at hindi talaga ito karne).” – “The World Health Organization has confirmed that eating canned goods, meat, chorizo, and hot dog could cause cancer. Cancer can also be obtained from processed meat like tocino, longganisa, and others (Kinumpirma ng World Health Organization na ang pagkain ng mga de-lata, karne, chorizo, at hotdog ay maaaring maging sanhi ng kanser. Ang kanser ay maaari ring makuha mula sa naproseso na karne tulad ng tocino, longganisa, at iba pa).” – “There are artificial food colors and preservatives which are not carcinogenic. It is called red 1, and it is okay to use it (May mga artipisyal na food color at mga preservative na hindi carcinogenic. Ito ay tinatawag na red 1, at ito ay okay na gamitin).” – “Processed food contains nitrite, which becomes nitrosamine, which is carcinogenic once it enters the human body (Ang naproseso na pagkain ay naglalaman ng nitrite, na nagiging nitrosamine, na nagiging carcinogenic sa sandaling pumasok sa katawan ng tao).” – “If (animal) liver is mixed into (hot dogs) it and the animal was exposed to arsenic prior, that will be carcinogenic (Kung ang atay (ng hayop) ay nahahalo sa (hotdog) ito at ang hayop ay naunang nahantad sa arsenic, iyon ay magiging carcinogenic).”          "
0,food coloring na “Red 1” na “okay na gamitin” 
0,"atay ng hayop na nakalantad sa arsenic, na nagiging sanhi para ito ay maging carcinogenic"
0,"naprosesong pagkain na naglalaman ng nitrite, na nagiging isang sangkap na carcinogenic na tinatawag na nitrosamine"
0,"sinabing ang Pilipinas ang bansang may pinakamahabang baybayin sa buong mundo. Sa isang panayam noong Nob. 27 sa CNN Philippines, tinanong si Dela Rosa, dating hepe ng kapulisan, kung paano nakapapasok pa rin sa Pilipinas ang bilyun-bilyong halaga ng iligal na droga mula sa ibang bansa. Sinabi niya: “Palagi naman nating sinasabi eh iyong ating bansa eh napaka-porous iyong ating hangganan, di ba? Mayroon tayong pinakamahabang baybayin. And (at) dahil anywhere (kahit saan), along that coastline (sa kahabaan ng baybayin na iyon), makapasok doon iyong nanggagaling sa labas ng mga barko.”   "
0,"Sa isang press briefing noong Nob. 28, tinanong si Panelo kung ano ang posisyon ng Palasyo sa pahayag ni Robredo na maglalabas siya ng isang ulat tungkol sa kanyang mga natuklasan sa 19-araw na panunungkulan niya bilang ICAD co-chair. Sinabi niya: “…Whatever (Kung ano man) iyong sinasabi niyang na-discover (natuklasan), open (bukas) nga eh, may access nga siya sa lahat ng ICAD so (kaya’t) walang sikreto doon… kaya nga siya in-appoint precisely (itinalaga) para makita niya iyong loob, kaya nga may access siya sa lahat eh. In fact (Sa katunayan)…si Aaron Aquino, Director (Direktor), was offering to brief her on some classified information, which she refused (ay nag-aalok na ipaalam sa kanya ang tungkol sa ilang classified na impormasyon na kanyang tinanggihan).”   "
0,"Dalawang litrato ng bandera ng Pilipinas na iligal na ginamit bilang tablecloth ay kasalukuyang umiikot sa Internet. Maraming mga netizen ang nag-isip na ito ay ginawa bilang bahagi ng pag-host ng bansa sa 30th Southeast Asian (SEA) Games. Noong Nob. 25, nag-upload ang isang netizen sa Facebook (FB) ng dalawang litrato na nagpapakita ng bandera ng Pilipinas na ginagamit na tablecloth para sa catered na pagkain. May caption ito na: (Tingnan kung paano niyurakan ng mga Pilipino ang pambansang simbolo — ang ating bandera. Walang sinuman ang nag abala na iwasto ang kawalan ng respetong ito. May mali sa mga Pilipino. Nasaan ang pagmamahal natin sa bansa? Kailangan nating ayusin ang ating saloobin bilang mga Pilipino. Nakakahiya tayo, mga Pilipino. Nakakahiya tayo)!”  "
0,"“nais kopyahin” ni United States President Donald Trump ang giyera laban sa droga ni Pangulong Rodrigo Duterte. Sa isang post noong Nob. 12 sa Facebook (FB), sinabi ni Sonza na balak ni Trump na muling buhayin ang kampanya ni Duterte laban sa iligal na droga matapos na pagbabarilin ang isang pamilyang mamamayan ng US-Mexico dahil sa sindikato umano ng droga sa Mexico. Sinulat niya: “Pres. Donald Trump wants to replicate DU30’s War On Drugs in the USA after massacre of Americans by a Drug Cartel    "
0,“Noong 1960s ang Pilipinas ay pangalawa sa may pinakamalaking ekonomiya sa buong Asya na sumusunod sa bansang Japan.” 
0,"“Natamasa ng Pilipinas ang pinakamalaking pag-unlad ng ekonomiya mula 1972-1979 ngunit sa pagsibol ng CPP noong December 26, 1968 at NPA noong March 29, 1969, isang rebolusyonaryong organisasyon ang itinatag ni Jose Maria Sison na naglalayong pabagsakin ang gobyerno at patuloy na humahadlang sa pag-unlad ng Pilipinas sa loob ng (50) limampung taon.” "
0,Ang isa sa mga litrato na ginamit sa video ay ang bangkay ng napatay na Alternative Learning Center for Agricultural and Livelihood Development (ALCADEV) executive director Emerito Samarca. 
0,"sinabi ni Sen. Christopher Lawrence “Bong” Go na ang bilang ng mga drug lord sa Pilipinas ay bumaba sa ilalim ng pamumuno ni Pangulong Rodrigo Duterte. Sa isang pahayag noong Nob. 6, “sinangayunan” ni Go ang desisyon ni Vice President Leni Robredo na tanggapin ang alok ni Duterte na “pangunahan ang mga pagsisikap ng gobyerno kontra-iligal na droga.” Sinabi niya pagkatapos: “Ilang Presidente na ba ang dumaan? Nabawasan ba ang drug lord? Nabawasan ba ang droga? Lalong dumami. Ngayon lang po ito nabawasan sa panahon ni Pangulong Duterte.”   "
0,"Sa isang panayam noong Nob. 10 sa CNN Philippines, tinanong si Cayetano tungkol sa aktwal na bilang ng mga gumagamit ng iligal na droga, na naging nakalilito dahil sa iba’t ibang mga numero na binabanggit ng mga awtoridad, kabilang ang pangulo. Sinabi niya: (Tingnan mo ang Letter of Instructions No. 1 ni Pangulong Gloria Macapagal-Arroyo. Kung hindi ako nagkakamali, kung hindi 2001 hearing, [malamang] 2004. At sinasabi niya noong 1972, [mayroon lamang] 200,000 na mga gumagamit, ngunit pagkatapos ay nagkaroon ng 300 porsyento na pagtaas bawat taon, at nakakita ako ng dokumento na may 3 milyong mga gumagamit, ngunit narinig ko ang isang istatistika na 5 hanggang 7 porsyento ng mga Pilipino ang gumagamit ng droga).”  "
0,"sinabi ni Presidential Spokesperson Salvador Panelo na si Vice President Leni Robredo ay sinabihang “huwag nang dumalo” sa mga pagpupulong ng gabinete noong 2016 dahil ayaw ng pangulo na “mapahiya” siya sa harap ng iba pang mga miyembro ng Gabinete. Sinabi ni Panelo: “Not necessarily (Hindi kinakailangan). As I said (Gaya ng sinabi ko)…the president didn’t want her to be embarrassed inside the Cabinet (hindi nais ng pangulo na siya ay mapahiya sa loob ng Gabinete [noong 2016]. Kasi kapag banat ka nang banat tapos kaharap mo iyong mga nasa miyembro ng Gabinete, kapag nakantiyawan ka doon, mapapahiya ka. Para hindi na, huwag ka na munang umattend (dumalo)”   "
0,Ang isang online post na nagsasabing ang katas mula sa “talbos ng kamote” o mga dahon ng kamote ay maaaring “pumatay ng cancer” ay kumakalat nang husto sa Facebook (FB) sa nakaraang tatlong buwan. 
0,"Noong Hulyo 31, naglathala sa Facebook (FB) ang FB page Philippine Health Tips, na nagpo-post halos araw-araw ng mga gamot na herbal at mga benepisyo sa kalusugan ng iba’t ibang mga halaman, ng isang post na may pamagat na: “TALBOS NG KAMOTE (Sweet potato leaves) KILLS CANCER Binabanggit ang ilang mga hindi kinilalang mga pag-aaral na sinasabing sumubok sa mga epekto ng mga dahon ng kamote at katas nito sa mga tao at mga daga, sinabi ng page ang mga sumusunod: ang dahon ng kamote ay “aktibo laban sa” leukemia, pati na rin sa kanser sa suso, baga, colon, at tiyan; ang pagkain ng hindi bababa sa 100 gramo bawat linggo ng talbos ay “nakababawas sa panganib ng kanser sa baga ng hanggang 57%”; ang dahon ng halaman ay “nagtataas ng proteksyon sa sakit” sa mga tao at nagpapababa ng blood sugar sa mga daga na may Type II diabetes; nagbibigay ito ng “400% alkalizing (sic) power ng purong lemon juice“; at   "
0,"Ipinahiwatig ni Overseas Workers Welfare Administration Deputy Administrator Margaux “Mocha” Uson na si Pangulong Rodrigo Duterte ang “pinakamahusay” sa mga pinuno ng Southeast Asia matapos na mabigyan ng number 10 na football jersey ng Federation Internationale de Football Association (FIFA) sa Thailand noong Nob. 2. Noong Nob. 3, nag-post si Uson ng isang infographic sa kanyang Facebook page na Mocha Uson Blog na nagpakita kay Duterte katabi ang mga kilalang manlalaro ng football na sina Diego Maradona, Lionel Messi, at Neymar de Silva Santos Jr. na may caption na: “ALAM NYO BA? Sa larong football, ang shirt number 10 ay ibinibigay lamang sa mga playmaker o best player ng team?”  "
0,"pahayag ni Sen. Christopher Lawrence “Bong” Go, ang dating Special Assistant to the President, na hindi nangako si Pangulong Rodrigo Duterte na lutasin ang pagsisikip ng trapiko sa Metro Manila. Sa panayam noong Okt. 14, tinanong si Go tungkol sa mungkahi sa mga mambabatas na gumamit ng pampublikong transportasyon tuwing Lunes upang maranasan ang sitwasyon ng trapiko sa bansa. Sinabi niya: “Hindi po nangangako si Pangulong Duterte na maso-solve niya [ang trapiko], even during the (kahit na noong panahon ng) [presidential] campaign (kampanya [na pampanguluhan]) of (ng) 2016. Ako po mismo narinig ko hindi po siya nangangako. Mahirap talaga. Maybe (Siguro) mabawasan lang po, bigyan ng kaunting solusyon iyong trapiko. Pero to solve (para lutasin), napakahirap talagang i-solve (malutas) iyong traffic (trapiko) sa Metro Manila. "
0,"Sa pitong buwang nitong website na pida-ph.org, sinabi ng pekeng ahensiya na ito ay “kaanib ng Pamahalaang Pilipinas sa hangarin na hawakan ang lahat ng Tenders/Proyekto” at binigyan ng tungkulin ng pangulo ng bansa na “tugunan ang NEDA program.“ Gayundin sa homepage nito ay may isang deklarasyon ng umano’y public procurement mandate nito: “We have the sole mandate for the purpose of handling all public procurements in Philippines Sa kabila ng pagiging “nag-iisang mandato” nito, sinabi ng PIDA sa homepage nito na isa pang mandato ng tanggapan na “itaas ang kalidad ng buhay ng mga Philippinesians (sic) sa pamamagitan ng mga de-kalidad na proyekto.”    "
0,"gumawa siya ng eksepsiyon sa kanyang patakaran ng hindi pagtanggap ng mga parangal at award. Sa kanyang talumpati noong Okt. 5 matapos na gawaran ng isang honorary doctorate degree ng Moscow State Institute of International Relations (MGIMO) University, sinabi ni Duterte: (Bilang personal na paniniwala at opisyal na patakaran, tinanggihan ko ang mga parangal at award, hindi lamang sa aking bansa, ngunit sa iba pa. Sa katunayan, ang karangalang ito ang pinakaunang pagkakataon ngayon na tinanggap ko ang gayong [pagkilala]…Wala akong ginawang anuman para sa mga parangal o personal na karangalan. Ang kasiyahan na malaman na nakapaglingkod ako nang maayos sa aking mga kababayan ay sapat na para sa akin. Ngunit ngayon, gumawa ako ng isang malaking eksepsiyon).”  "
0," ang bakunang Tetanus Toxoid (TT) ay “nilalagyan ng pampabaog.”  Sa isang privilege speech noong Okt. 1, sinabi ni Atienza na ang bakuna laban sa tetanus ay may pregnancy hormone na human chorionic gonadotropin (HCG), na sanhi ng pagkabaog at nagreresulta sa pagkalaglag ng bata sa matris. Sinabi ni Atienza na ang mga alalahanin sa mga bakunang anti-tetanus at Dengvaxia ang dahilan ng mga ina sa hindi pagpapabakuna sa kanilang mga anak: “…during [the] (sa panahong ang) tetanus toxoid massive vaccination of women of age (malawakang pagbabakuna ng mga kababaihan na may edad) 14 to 44, it turned out as exposed by then (nalantad na noon), ‘yung bakuna nila ay may pampabaog. (Dalawampung porsyento ng mga kababaihan na nabakunahan ay ipinapalagay na nabaog. Iyon lamang ang kanilang tanging paraan para mabawasan (ang) bilang ng mga Pilipino na ipinapanganak).” Idinagdag niya: (Bago iyon, sa labas at sa loob korte, napatunayan namin ang aming punto na mayroong mga vial ng bakunang tetanus toxoid, mga inosenteng kababaihan tulad ng mga ito, 20 porsyento ay may elemento ng HCG, na walang lugar sa bakunang laban sa tetanus). ‘Yun po ay pampabaog. ‘Yung mga tinamaan no’n ay hindi na nagbuntis…”       "
0,ang limang buwang labanan sa Marawi sa pagitan ng mga puwersa ng gobyerno at grupong Maute na may kaugnayan sa ISIS ay bunsod ng isang warrant of arrest na may kinalaman sa droga sa pinuno ng Abu Sayyaf Group na si Isnilon Hapilon. 
0,"Noong ika-4 at ika-11 ng Setyembre, ibinahagi ni Uson sa kanyang Facebook (FB) page ang isang artikulo na inilathala ng isang website na nagngangalang Shared News (gnbc.news) tungkol sa paghingi ng tawad ng Farmer’s Plaza hinggil sa mainit na pagtatalo nina Diez at Ganal noong Agosto 13. “Mall sa Cubao nag-sorry kay Gretchen Custodio Diez. Janitress tinanggal na sa trabaho…”  "
0,"sinasabi sa isang Facebook post ng isang Filipino netizen tungkol sa umano’y paggamit ng karne ng ahas bilang sangkap sa maraming pagkaing ibinebenta sa kalye. Ang mga litrato na ginamit sa post ay hindi sa Pilipinas o para sa paggawa ng pagkaing ibinebenta sa kalye. Ang isang parehong kuwento ay napasinungalingan na sa Thailand. Ang Facebook post na umiikot mula pa noong 2016 ay muling nilathala ng isang netizen noong Hulyo 8, at muling nilathala ng isa pang netizen noong Set. 15, na nagsasabing ang mga sikat na mga pagkaing Pilipino sa kalye tulad ng kikiam, fishball, at chickenball ay gawa mula sa karne ng mga alagang ahas at mga sawa. Sinasabi nito: “Alam Niyo ba na ang kinakain niyong Fishball, Chickenball and (at) Kikiam ay Gawa sa Ahas (Sawa) at hindi sa Isda O manOk?? Legal at Alagang ahas o sawa ang ginagamit para sa produktong ito…Pero ngayong naLaman niyo na, the onLy question is (ang tanong ay) GAGANAHAN KA PA BANG KUMAIN NITO GAYONG GAWA ITO SA “AHAS”?? #Pasintabi”  "
0,"(Hanggang ngayon ay hindi namin makuha ang aming (Duterte Youth) na proklamadong posisyon sa Kongreso ng Pilipinas dahil sa pampublikong panliligalig sa akin ni Comelec Commissioner Rowena Guanzon).” “…Ginamit ni [Commissioner Guanzon] ang kanyang tanggapan bilang isang Commissioner-Judge…upang pilitin ang mga tanggapan at empleyado ng Comelec na pigilan ang naroong Certificate of Proclamation.” (Nang naaprubahan ng Comelec en banc ang aming Rehistro noong Enero 2019, ang aming mga nominado ay nasa edad 28, 40, 41, 43 & 46).”  "
0,"walang naitayo na anumang imprastraktura o ginawang paraan ang gobyerno para malutas ang matinding trapiko sa Metro Manila sa nakaraang 40 taon. Ang MMDA mismo ay itinatag 24 taon na ang nakalilipas upang matugunan iyon. Sa isang “open letter” na nai-post noong Agosto 15 sa kanyang opisyal na Facebook page, pinatutsadahan ni Pialogo ang mga pampublikong opisyal na pumuna sa mahigpit na pagpapatupad ng MMDA sa yellow lane policy sa Epifanio de los Santos Avenue (EDSA), na naging sanhi ng matinding trapik at naapektuhan ang daan-daang mga commuter sa mga mga unang linggo ng implementasyon. Sinabi niya: “Wala naman tayong ginawa for (sa loob ng) 40 years (taon) [lalo na] in terms of traffic management and infrastructure (sa mga tuntunin ng pamamahala ng trapiko at imprastraktura)…Cars keep on multiplying while roads are (sic) not (Ang mga kotse ay patuloy na dumarami habang ang mga kalsada ay hindi). Sa mga nagmamagaling, iba noon, iba ngayon.”   "
0,"ang mga isyu ng kaso ay pinasisimple at ang ilang mga detalye ng pagrebisa ng mga balota ay inaayos (Sa loob ng apatnapu’t walong oras mula sa pagtanggap ng sagot na may kontra-protesta, kung mayroon man, ang Tribunal ay dapat, kapag ang mga paratang sa isang protesta o kontra-protesta ay kakailanganin, iutos ang mga ballot box at ang kanilang mga nilalaman kasama ang kanilang mga susi, mga listahan ng mga botante na mga talaan ng pagboto, mga libro ng mga botante, mga electronic data storage device, at iba pang mga dokumento, mga paraphernalia, o mga kagamitan na nauugnay sa mga presinto na sangkot sa protesta o kontra-protesta, na dadalhin dito).” "
0,"ang Reed Bank, na lokal na kilala bilang Recto Bank, ay bahagi ng Nansha Island Group. Sa isang memorandum noong Agosto 28 para kay Foreign Affairs Secretary Teodoro Locsin Jr., ang Embahada ng Pilipinas sa Beijing ay nagbigay ng pagsasalin ng isang “pangunahing bahagi” ng liham ng paghingi ng tawad mula sa Guangdong Fishery Mutual Insurance Association na ipinadala noong Agosto 26: (Ang hindi sinasadyang banggaan sa pagitan ng isang Tsino at isang bangka pangingisda ng Pilipinas sa tubig ng Reed Bank, Nansha Island Group noong gabi ng 9 Hunyo, ay nagdulot ng pinsala sa isang bangkang pangingisda ng Pilipinas).”  "
0,"ang “tanging” panukalang isinampa sa Kongreso na naglalayong opisyal na ipahayag si Jose Rizal na isang “pambansang bayani” ay ginawa ng dating kinatawan ng Bohol 1st District at ngayon Vice Governor Rene Relampagos noong 2014. Sa kanyang press release noong Agosto 26 para sa National Heroes’ Day, sinabi ni Marcos na ang Pilipinas ay “hindi kailanman” opisyal na nagdeklara ng isang pambansang bayani “kahit na itinuturo sa elementarya pa lang na ang mga tulad nina Jose Rizal at Andres Bonifacio ay kabilang sa kanila.” Pagkatapos sinabi sa kanyang pahayag: (Ang nag-iisang panukalang batas na naghangad na magproklama ng isang pambansang bayani ay isinampa ni Bohol congressman Rene Relampagos noong 2014, na hinihimok ang pamahalaan na ipahayag ang repormistang manunulat na si Jose Rizal na ganoon, na siyang nagsulong, lumaban, at namatay para sa mga reporma sa Pilipinas sa kolonyal na panahon ng Espanya).”   "
0,"pahayag ng nagpakilalang dating komunistang rebelde na si Alvin Turero na ang mga mag-aaral mula sa University of the Philippines (UP) at Polytechnic University of the Philippines (PUP) ay hindi makapagtatapos sa kani-kanilang mga unibersidad kung hindi sila sumali sa mga rally. Sa pagdinig noong Agosto 14 ng Senate Committee on Public Order and Dangerous Drugs — na nagtipon para talakayin ang nawawalang mga estudyante na sinasabing hinikayat na sumama sa mga maka-Kaliwang grupo — sinagot ni Turero ang tanong ni Senador Christopher “Bong” Go kung paano nakukumbinsi ang mga menor de edad na sumali sa maka-Kaliwang kilusan. Sinabi ni Turero na sinasamantala nila ang pangarap ng mga menor de edad at kanilang mga magulang na makapasok sa UP o PUP sa pamamagitan ng pagbibigay sa kanila ng mga scholarship. Ito ang isang paraan para maakit sila sa pagsali sa mga samahan tulad ng League of Filipino Students (LFS) at Kabataan Partylist at sa mga pagpapakilos at rally. Idinagdag din ni Turero: “Sa UP kasi tsaka sa PUP, hindi pupuwede diyan na grumaduate nang ‘di ka sasama sa rally.”   "
0,"Habang dumami ang bilang ng mga kaso ng dengue sa buong bansa, inilathala ng pahina ng FB na Kapitans WORLD noong Hulyo 8 kung paano kumuha ng katas sa mga dahon ng papaya, na nagsabing ang katas nito ay isang “epektibong paggamot” sa sakit. Ang pahina, na naglalathala ng mga post tungkol sa iba pang mga halamang gamot na gawa sa bahay at “mga benepisyo sa kalusugan” ng ilang mga pagkain, ay nagbigay ng mga tagubilin sa pagkuha ng katas sa pamamagitan ng pagdurog ng mga dahon ng papaya, at inireseta sa mga taong may dengue na uminom ng isang kutsara ng katas ng dahon ng papaya, isang kutsara ng asukal o pulot, at isang baso ng tubig, tatlong beses sa isang araw. Sinabi nito na ang “dengue ay mawawala” pagkatapos ng dalawang araw na pag-inom ng juice. Kinuwestiyon ng Kapitans WORLD kung bakit hindi tinuturuan ng DOH ang publiko tungkol sa sinasabing lunas: “BAKIT AYAW ITURO NANG DOH NA ANG MABISANG GAMOT SA DENGUE AY ANG KATAS SA DAHON NANG PAPAYA. . . . .ang katas na makuha sa dahon nang papaya ay may taglay na maibalik ang tamang platelets sa katawan natin. . . .”    "
0,"pahayag ni dating presidential spokesman Harry Roque na ang 10 patrol vessels na binili mula sa Japan upang mapabuti ang seguridad sa karagatan ng bansa ay nakuha dahil kay Pangulong Rodrigo Duterte. Sa kanyang kolum noong Hulyo 24 sa Inquirer.net, sinabi ni Roque na “imposible” ang mga iwas-giyerang mungkahi ni Supreme Court Justice Antonio Carpio sa pagkikitungo sa China pagdating sa pinagtatalunang teritoryal sa West Philippine Sea. Sinuri ni Roque ang punto ng mga mungkahi ni Carpio. Sa mungkahi na gamitin ang mga nakuha kamakailan na mga sasakyang mula sa Japan sa pagpatrol sa Exclusive Economic Zone ng bansa, sinabi ni Roque: (Iminungkahi ni Justice Carpio ang pag gamit ng mga nakuha kamakailan na sasakyang-pandagat mula sa Japan upang mag patrol sa ating EEZ. Unang una, ang administrasyong Duterte ang nakuha ng mga sasakyang ito. Ito ring administrasyong ito na nag order kamakailan ng ating unang dalawang missile-capable na sasakyang pandagat. Ang mga sasakyang ito ay gagamitin para mag patrol sa ating EEZ at mga teritoryo sa dagat. Panigurado, ginagawa na ni Pangulong Duterte ang iminumungkahi ni Justice Carpio. Ang malinaw ay kinikilala ng administrasyong Duterte na ang pagtatanggol sa ating teritoryo ay makakamit lamang sa pamamagitan ng isang modernong hukbong-dagat at coast guard, samakatuwid ang binibigay na priyoridad sa modernisasyon ng ating sandatang lakas).”    "
0," ipinahayag ni Pangulong Rodrigo Duterte na ang Land Bank of the Philippines (LANDBANK) ang pinakamalaking komersyal na bangko sa bansa at wala itong mga programang pinansyal para sa sektor ng agrikultura. Sa harap ng mga miyembro ng Kongreso, nagsalita si Duterte tungkol sa hindi pa niya naipatutupad na mga programa para mapaunlad ang industriya ng niyog — isang pangako niya noong kampanya — dahil hindi pa rin siya nakakikita ng isang “taong matapat” na mamamahala sa pondo ng coco levy na tinatayang nagkakahalaga ng P100 bilyon. Pagkatapos ay kinuwestiyon niya kung ano ang ginagawa ng LANDBANK sa pagtulong sa pagpapabuti ng sektor ng agrikultura: (Alam mo, tinawag kang LANDBANK pero ikaw ang numero unong komersyal na bangko sa Pilipinas. Ano ang ba nangyayari sa iyo? Dapat kang mag-pondo ng mga pang-agrikulturang negosyo at programa. Bakit wala? Bakit – bakit hindi ka makakabili ng ilang mga sasakyan o anuman? Pumunta ka sa kanayunan at tanungin ang mga tao kung mayroong mga kooperatiba, tulungan ninyo na makatatag nito).” Idinagdag niya: (Ang LANDBANK ay dapat bumalik sa lupain. Bakit ka nasa sa napakaraming komersyal na transaksyon? Bumalik kayo doon sa dahilan ng inyong pagkakalikha at iyon ay para matulungan ang mga magsasaka).” "
0,"dating Agriculture Secretary Emmanuel “Manny” Piñol sa pagsasabi na walang pangunahing isyu laban sa kanya bilang pinuno ng Department of Agriculture (DA). Sinabi ng isang pahayag mula sa DA noong Hunyo 27: “Piñol also said that in his three years as Secretary, there were no major issues, and no cases of corruption and anomaly. "
0,"ang Iceland ay walang diplomatikong kinatawan sa Pilipinas. Sa isang panayam ng media bago ang ika-apat na State of the Nation Address ng Pangulo, kinuwestiyon ni Andanar ang resolusyong pinamunuan ng Iceland na pinagtibay ng United Nations Human Rights Council na imbestigahan ang sitwasyon ng karapatang pantao sa Pilipinas. Sinabi niya: “Meron bang (diplomatic) mission ang Iceland — meron ba silang embahada sa Pilipinas? Wala, zero, nothing (wala), nil (was), wala as in nothing (wala). Papaano ka magbibigay ng draft resolution sa isang bansa na hindi ka man lang represented (kinakatawan)? Idinagdag niya: “Wala silang representation (representasyon). Wala silang mission (misyon). Walang embahada…”     "
0,"Sa kanyang State of the Nation Address noong Hulyo 22, binalikan ni Duterte ang isa niyang pakikipag-usap kay Chinese Presidenti Xi Jinping, na kung saan ang huli ay nagbabala ng “gulo” kung ang Pilipinas ay nagsisimulang “maghukay” ng langis sa West Philippine Sea. Sinabi ni Duterte: “You know, I cannot go there even to bring the (Alam ninyo, hindi ako makakapunta doon kahit na dalhin ang) Coast Guard to drive them away (upang palayasin sila). China also claims the property and he is in possession (Inaangkin din ng China ang lugar at siya ang nagmamay-ari). ‘Yan ang problema. Sila ‘yung in possession and claiming all the resources there as an owner (may-ari at inaangkin ang lahat ng mga mapagkukunan doon bilang may-ari). We are claiming the same but we are not in the position because of that (Tayo ay naghahabol din ngunit wala tayo sa posisyon dahil sa) fiasco noong dalawang nag-standoff doon during the time of my predecessor (nung panahon ng aking hinalinhan) si Albert, ambassador (embahador). If I’m correct. I do not know his real name (Kung tama ako. Hindi ko alam ang kanyang tunay na pangalan).” Idinagdag niya: “Tayo ang umatras. Pagsabi niya umatras, that was a kind of a compromise (iyon ay isang uri ng kompromiso). Tayo ang umatras. Noong umatras tayo, pumasok sila. Marami na. That day, we lost the (Sa araw na iyon, nawala sa atin ang) Spratly and the (at ang) Panganiban Island. Iyan ang totoo. Walang bolahan ‘yan.”     "
0,Senate President Vicente “Tito” Sotto III sa pahayag na “napakahirap” matukoy ang sovereign rights ng Pilipinas sa exclusive economic zone (EEZ) nito. Sinabi ni Sotto: “Then it would be a very good test case. I suggest that they file an impeachment and let’s see if they’re right. It’s very difficult to say that there is exclusivity when it’s underwater. The fish could be coming from China and the fish from the Philippines could be going to China. 
0,"si Estelita Fuentes Trillanes, ina ni dating senador Antonio Trillanes IV, ay kasabwat ni pork barrel scam mastermind Janet Lim-Napoles sa paghahatid ng substandard Kevlar helmet sa Philippine Navy Sa isang talumpati noong Hunyo 21 sa panunumpa ni Davao City Vice Mayor Sebastian “Baste” Duterte, anak niyang bunso, sinabi ng Pangulo: “Remember (Tandaan ninyo) ‘yung Kevlar? It’s a (Ito ay isang) helmet na matigas na hindi matamaan ng — kung bala hindi masyado maka-penetrate (makatagos). That’s (Iyan ang) Kevlar. Ang nag-deliver (naghatid) noon ang nanay ni Trillanes pati si Napoles. ‘Yan ang totoo diyan.”  "
0,"kinilala ng international community si Pangulong Rodrigo Duterte bilang isang “emerging world leader” dahil sa pagmura niya sa noo’y U.S. President Barack Obama. Ginawa ni Panelo ang pahayag sa isang press briefing noong Hunyo 25 bilang tugon sa isang tanong tungkol sa “makulay” na lengguwahe na ginagamit ni Foreign Affairs Secretary Teddy Boy Locsin laban kay Vice President Leni Robredo: “Eh yung Presidente naman natin, ‘di ba, ganun din ang style (estilo)? Pero kita mo naman ang epekto. Look at the effect (Tingnan ang epekto). When he cursed (Nang murahin niya si) Mr. Obama, oh. Eh ‘di ba, bigla siyang tiningala ng buong mundo as an (bilang isang) emerging world leader. He stood up (Nanindigan siya). Alam mo kung minsan, marami ring nagagawa ‘yang ganyan.” "
0,"Sa isang panayam Hunyo 10 sa CNN Philippines, tinanong si Angara kung sang-ayon siya sa naging pahayag ng mga human rights expert ng UN tatlong araw ang nakaraan na may “matinding pagyurak sa mga karapatang pantao sa Pilipinas.” Sinabi ng muling inihalal na senador: “(Marahil, marahil. Ngunit — alam mo may mga tao rin — mga taong nagsalita tungkol dito ngunit binanggit din nila ang pag unlad ng kapakanan ng mga tao. Sinasabi rin ng mga tao na mas ligtas ang pakiramdam nila, di ba? Mas ligtas sila sa pag uwi sa gabi. Kaya’t ito rin ay isang karapatang pantao, ‘yung (kanilang) kagalingan. Kaya marahil ito paghahanap tamang ng tamang balanse.)”   "
0,"pahayag ni Senator-elect Ronald “Bato” Dela Rosa na siya ang nanguna sa National Capital Region (NCR), o Metro Manila sa mga tumakbo pagka-senador noong Mayo 13, na tinatawag niyang pagpapatunay ng suporta ng publiko sa anti-drug campaign ng gobyerno . Sinabi ni De la Rosa, dating hepe ng Philippine National Police, sa isang pakikipanayam sa CNN Philippines noong Mayo 26 na hindi siya makapaniwala sa kanyang nakamit: isang “probinsyano” na nakakuha ng pinakamaraming boto sa Metro Manila sa mga kandidatong senador. Sinabi niya: “I can’t just imagine (Hindi ko maisip) ha, ako ay isang probinsyano pero bakit ako naging number one (una) dito sa Metro Manila? Among all the senators (Sa lahat ng mga senador), ako ang number one (una) na nanalo dito. And to think (Kung iisipin) na Metro Manila is badly hit by the war on drugs (ay napinsala sa giyera laban sa droga), ang daming namatay dito, ang daming nahuli dito, ang daming nag-surrender (sumuko) dito.”      "
0,"Noong Mayo 30, binalikan ni Duterte ang kanyang tirada laban kay Obama tungkol sa mga extrajudicial killing umano sa Pilipinas noong 2016: “Ngayon, hinahabol ako ng Amerika noon. Kaya kami nag-away. Kaya pinu****-i** ko si Obama. Talaga, sinabi ko, ‘p***** i****, l**** ka. ‘Wag mo akong pakialaman. In a presscon sabihin mo na, ‘we will prosecute you for extrajudicial killing’ (Sa isang presscon sabihin mo na, ‘uusigin ka namin dahil sa extrajudicial killing.’ Idinagdag niya: “Tama ka na, sabi ko, ‘bantayan mo ‘yang iyo kay mas deadly (nakamamatay) ‘yan There are 63,000 lives lost in America every day sa droga (May 63,000 na buhay na nawawala sa Amerika araw-araw dahil sa droga.)”   "
0,"pahayag ni Pangulong Rodrigo Duterte na ang Pilipinas ay malapit nang matumbasan ang credit rating ng US at Japan, mga nangungunang ekonomiya sa buong daigdig. Sa talumpati sa harap ng Filipino community sa Japan noong Mayo 30, ipinagmamalaki ni Duterte ang upgrade ng credit rating ng Pilipinas sa BBB +:  “We are now in the category of BBB+ (Tayo ngayon ay nasa kategoryang BBB +.) Ibig sabihin, we are just one step ahead (una tayo ng isang hakbang), magtabla na tayo sa Amerika pati sa Japan [na may] AAA [ratings]. BBB+ na tayo eh (We’re now at BBB+).” Sa opisyal na video coverage ng pagsasalita ni Duterte, si Finance Secretary Carlos Dominguez III ay kitang pumapalakpak nang sabihin ni Duterte na ang bansa ay malapit nang makasama ng U.S. at Japan sa triple A territory. "
0,"Tinukoy ni Pangulong Rodrigo Duterte ang Republic of China o Taiwan na mainland China sa isang talumpati sa international community sa Tokyo, Japan. Sa isang keynote address noong Mayo 31 sa ika-25 Nikkei Conference on the Future of Asia, isang internasyonal na pagtitipon para sa mga pandaigdigang lider mula sa rehiyon ng Asia-Pacific upang talakayin ang mga isyu sa rehiyon, sinabi ni Duterte: “Ang China ay isang standing partner. Na ang China Sea ay bahagi ng Republic of China. At kaya binibigay namin ito. Bakit? Dahil nandoon sila. At maraming walang kwentang pulitiko sa aking bansa ang nais itulak ako sa arbitral na desisyon dahil nanalo kami. At sinabi ng China ‘ito ay aming lupain, ito ay aming dagat. Sinuman ang pumupunta doon ay kailangang harapin kami sa salita at marahil ng may mga armas.'”   "
0,"si dating Interior Secretary Rafael Alunan III ay nagsilbi sa Cabinet ni Ferdinand Marcos Sr. Sinabi ni Duterte: “He (Alunan) went back to the Philippines, he called for all the mayors and governors and told us that. At (and) that was during Marcos’ time. That would be something like 15, 16 years ago (Siya (Alunan) ay bumalik sa Pilipinas, pinatawag ang lahat ng mga mayor at gobernador at sinabi sa amin ang tungkol dyan. At iyan noong panahon ni Marcos. Iyan ay mga 15, 16 taon ang nakaraan.)”  "
0,"sinabi ni Department of Foreign Affairs (DFA) Secretary Teodoro Locsin Jr. na si Presidente Rodrigo Duterte lamang ang nagpahayag ng kusang-loob na pagtanggap sa mga refugee ng Rohingya humanitarian crisis. Sa isang tweet Mayo 27, binatikos ni Locsin ang isang litrato ng United Nations High Commissioner for Refugees (UNHCR) na nagbigay ng pahayag tungkol sa mga karapatan ng mga tao na humingi ng asylum bunga ng pag-uusig. Si Locsin, ang Permanent Representative ng Pilipinas sa UN bago siya naging Foreign Affairs Secretary, ay nagbahagi ng litrato sa kanyang Twitter account na may caption: (At tanging Pangulo ng Pilipinas lamang, kayo na walang mga silbing huwad, ay nagsabi na kanyang bansang Pilipinas ay malugod na tatanggapin ang mga ito, na tumutukoy sa mga hindi pinakatatanggap na mga refugee: Rohingya na hindi tinatanggap kahit sa kung saan sila nagmula.)”  "
0,"si Pangulong Rodrigo Duterte sa pagsabi na siya ay may nakabimbing kaso sa International Court of Justice (ICJ) — ang pangunahing panghukuman na yunit ng United Nations (UN) — dahil sa giyera ng gobyerno laban sa droga. Sa kanyang talumpati sa thanksgiving dinner para sa kanyang dating aide at ngayon senator-elect Christopher “Bong” Go sa Davao City noong Mayo 24, pinuri ni Duterte ang kanyang sarili kaugnay ng kanyang mga nagawa bilang chief executive ng bansa. Sa problema sa droga, sinabi niya: “Sabi ko ang droga hihiritan ko talaga kayo. Kaya ako nagkakaso sa International Court of Justice. Maniwala kayong mga buang ‘yan. Ako paharapin mo ako sa puti? Leche kayo.Who are you to judge me? (Sino kayo para husgahan ako?)  "
0,"Ang AA-Kasosyo, na ang unang nominee ay si dating Communications Assistant Secretary Mocha Uson, ay hindi nanalo ng anumang puwesto sa Kongreso. Ang grupo, na kumakatawan sa entrepreneurship, “lalo na para sa mga overseas Filipino worker,” ay pang 72 sa 134 na mga party-list na may 126,834 na boto o 0.46% lamang ng kabuuang mga boto sa labanan ng mga party-list, batay sa 165 ng 167 na certificates of canvass na natanggap. Isang linggo bago ang proklamasyon ng Commission on Election’s (Comelec) ng mga nanalong kandidato, sinabi ni Panelo na hindi siya makapaniwala na ang party-list ni Uson ay matatalo sa botohan. Suspetsa ng presidential spokesperson, si Uson ay maaaring “sobrang kumpiyansa, dahil mayroon siyang limang milyong tagasunod sa Facebook.” Pagkatapos ay idinagdag niya: “Unang una, ano bang party-list niya? … Iyan ay isa pang bagay nga pala … Kung bago itong party-list, talagang mahirap.”   "
0,"Isang dokumento na nagsasabing pinagbawalan ng Commission on Elections (Comelec) si Abra Rep. Joseph “JB” Bernos na tumakbo sa 2019 midterm elections Si Bernos, na muling nanalo sa katatapos na halalan, ay sumulat sa kanyang Facebook page noong bisperas ng eleksyon ng Mayo 13: (Lubos akong itinatanggi ang mga chismis na ako ay hindi maaaring tumakbo sa 2019halalan para sa Kongreso. Ito ay isa na namang FAKE NEWS na nais nilang ikalat upang sirain ang magandang serbisyo na ginawa namin dito sa Abra. Dapat silang mahiya sa maruruming taktika na ito, sapagkat alam nila na hindi sila magtatagumpay laban sa amin na nakapagpatunay ng maraming bagay para sa Abra. Ito ay FAKE NEWS, mga kapwa Abreños.)”  "
0,"Nanawagan ang kandidato pagka-senador na si Glenn Chong sa mga botante na gumamit ng isang ultraviolet (UV) light camera simulator na maaaring makakita ng “pre-shaded” na mga balota Bagamat sinabi ni Chong na hindi niya matiyak kung ang pinasinungalingang viral video ay lehitimo, ipinanukala niya sa mga botante na mag download ng mobile application na “UV Flashlight Camera Simulator,” na sinabi niyang inirekomenda ng International Police of Norway: “I-download po natin ang app na ito, 15 MB lang po siya. At kapag nag-on na po ‘yung application, pindutin niyo po yung play. Play kasi it’s a simulation, tapos lalabas po ‘yung screen na ganito, at i-go over niyo (padaanin niyo) po sa (ibabaw ng) balota para makita po ninyo kung may shade (marka) na ito o wala. Nauna rito, ipinaliwanag niya na kung ang vote counting machine (VCM) ay kayang mabasa ang UV watermark security feature ng balota, maaari rin nitong iproseso ang mga oval na pre-shaded na may UV ink: “Kapag nabasa po ng makina ang ultraviolet ink na watermark sa bandang gitna, sa itaas ng balota, hindi po nakikita ng ating mga mata ‘iyan. Posible pong mabasa din ng makina ang ultraviolet ink na ginamit pag marka po ng mga oval ng mga kandidatong gustong mandaya. Sinabi ni Chong na kinumpirma ng opisyal ng Commission on Elections na posible ito. Pagkatapos hinimok niya ang mga botante na i-scan ang kanilang mga balota gamit ang UV camera bago bumoto. "
0,"Ipinahayag sa Mayo 11 na post sa Facebook page Global Transparency Network (GTN) na ang “Philippine Correspondent” nito ay nanalo ng gintong medalya sa isang tinatawag na “Transparency Media” Awards. Ang pagkilala ay para sa isa umanong anim na minutong ulat ng video na nagsasaad ng mga kaso umano ng pagmamalabis at korapsyon laban kay Moreno. May headline itong “OSCAR MORENO: ANG PINAKA-CORRUPT NA MAYOR SA MUNDO” na may caption: “KAPAPASOK LAMANG: Ang Philippine Correspondent ng GTN ay nanalo ng Gold Medal sa Transparency Media Awards para sa ‘OSCAR MORENO: ANG PINAKA-CORRUPT NA MAYOR.’ 379 na kaso ng graft and corruption na nagkakahalaga ng higit sa P1.3 Bilyon, dagdag pa ang pagkilala bilang drug protector sa Katimugang lunsod ng Pilipinas, si Moreno ay sinasabing gumagamit ng daan-daang milyong nakaw na pondo sa gobyerno para bumili ng mga boto sa darating na halalan ng kanyang bansa.”    "
0,Ang voter’s ID ay kinakailangang para makaboto
0,Ang undervoting ay magpapawalang-bisa sa iyong balota
0,Ang iyong boto ay hindi kumpidensyal
0,Ang mga balotang hindi namarkahan sa Overseas Absentee Voting ay maaaring mapunan ng mga poll watcher
0,Ang tinta ng marker ay tatagos sa likod ng balota
0,"Sumagot si Gaddi na ang ugat ng problema ay ang kawalan ng trabaho sa Pilipinas, na humantong sa pagtratrabaho ng maraming mga Pilipino sa ibang bansa: “Ang problema po natin ngayon, ang ating ekonomiya ay walang kakayahan na magbigay ng trabaho. Ito ay pinatutunayan ng pito hanggang 10,000 Pilipino na ngayon ay nasa isang bansa.” Si Gaddi ay tinanong din sa segment na “Fast Talk” sa parehong debate kung susuportahan niya ba ang pagbabawal sa pagmimina sa Pilipinas. Sinabi niyang dapat itong pansamantalang suspindihin: “Pansamantala itigil muna dahil kinakailangan i-rationalize po natin ‘yan. Hindi po natin nakikita kung saan napupunta yung mga tax (buwis) na iyan. Ang totoo, pangatlo tayo sa merong pinakamalalaking mina sa mundo. Meron po tayong $875 bilyon na halaga ng mina, pero saan po napupunta ang kita niyan?”   "
0,"ang anak ng pangulo at Davao City Mayor Sara Duterte-Carpio sa pagsasabing ang batas ay hindi inoobliga ang mga senador na maging matapat at magkaroon ng mabuting moralidad. Sa isang pakikipanayam noong Marso 9, tinanong sa Ingles si Duterte-Carpio, tagapamahala ng kampanya ng Hugpong ng Pagbabago (HNP): “Sa pangkalahatan ma’am, sa palagay mo ba ang katapatan ay kinakailangan sa paglilingkod sa bayan?” Ang sagot niya: “Hindi naman ang iniisip ko ang importante eh. Ang importante is ano ‘yung required ng batas, ano ba sinabi ng batasfor a senator, ‘able to read and write, natural-born citizen.’ Does it say nadapatgood moral character ‘yung tao? Does it say that the person has to be honest? Kaya sinabi ko kung honesty ang pagbasehan natin, disqualified lahat ng kandidato  "
0,"pahayag ng independyenteng kandidato pagka-senador na si Agnes Escudero na ang ekonomya ng bansa ay nakasalalay sa mga reserbang ginto. Sa senatorial debate ng ABS-CBN noong Peb. 24, tinanong ang mga kandidato pagka-senador kung paano nila pinaplano na matugunan ang kahirapan at ang pagtaas ng presyo ng mga kalakal. Sumagot si Escudero: “Naniniwala ako na itong mga taxation na ito is part of – what I call – (pagbabayad ng buwis na ito ay bahagi ng – tinatawag kong -) floating economy. But the true economy of our country is on the gold reserve because it is where we print money (Ngunit ang totoong ekonomiya ng ating bansa ay nasa gold reserve/reserbang ginto dahil dito tayo nag-iimprenta ng pera).”   "
0,"ang binanggit na police-to-population ratio sa Autonomous Region in Muslim Mindanao (ARMM) ng kandidato pagka-senador na si Samira Gutoc-Tomawis, isang dating miyembro ng Bangsamoro Transition Commission. Sa Peb. 9 GMA News senatorial debate, si Gutoc, na dating miyembro ng ARMM legislative assembly at ngayon ay tumatakbo sa ilalim ng Liberal Party, ay nagsalita tungkol sa kanyang track record sa pagtatrabaho para sa kapayapaan sa Mindanao: “Naging grassroots leader tayo, chairman ng anti-crime movement sa Marawi City para po labanan ang terorismo. Marami pong trabaho ang gagawin; we only have one police for 3,000 persons in our municipalities and cities in ARMM (mayroon lamang kaming isang pulis para sa 3,000 katao sa aming mga munisipyo at lungsod sa ARMM).”  "
0,"ang pahayag ng Maguindanao 2nd district representative at kandidato pagka-senador na si Zajid “Dong” Mangudadatu na ang pinamatagal na aktibong armadong grupo sa mundo ay nasa Mindanao. Sa isang bahagi ng senatorial debate ng GMA Pebrero 9, si Mangudadatu, na tumatakbo sa ilalim ng Partido Demokratiko Pilipino-Lakas ng Bayan (PDP-Laban), ay nagpaliwanag kung bakit siya bumoto pabor sa ekstensyon ng martial law sa Mindanao: “Alam po natin the longest-running armed group in the world ay nasa atin (Alam natin na ang pinakamatagal na armadong grupo sa mundo ay nasa atin).” Hindi binanggit ni Mangudadatu kung aling organisasyon ang tinutukoy niya, ngunit ang pinakamatagal na aktibong armadong grupo ng rebelde sa Mindanao ay ang New People’s Army (NPA), ang puwersang militar ng Communist Party of the Philippines (CPP) na itinatag noong 1968. "
0,"sinabi ng kandidato pagka-senador na si Francis Tolentino na walang batayan sa agham ang pagiging epektibo ng medical marijuana. Sinabi ni Tolentino na tututulan niya ang gayong patakaran at sinasabing walang katibayan na ang gamot ay makakatulong sa mga may sakit: “Wala pa hong validated, scientific basis na ito ay makakatulong. Maging sa ibang estado po ng Amerika, hindi pa ho ito naaaprubahan. (Wala pa hong napatunayan na ang pang-agham na batayan na ito ay makakatulong. Maging sa ibang estado po ng Amerika, hindi pa ho ito naaaprubahan.)”  "
0,"Sa Enero 16 episode ng ABS-CBN News Channel’s Early Edition, sinabi ni Cardema: “Ang gobyerno ngayon ay nakikipaglaban sa Kaliwa, lalo na sa mga kaalyado ng CPP-NPA (Communist Party of the Philippines-New People’s Army). Inisyu ni Pangulong Duterte ang kanyang pahayag at at nag isyu si DILG (Department of Interior and Local Government) Sec. Eduardo Año ng kanyang mga pahayag at kami, ang National Youth Commission … ay inatasang gawin ang aming bersyon para sa sektor ng kabataan.” Inatasan din niya ang mga lider ng Sangguniang Kabataan na suportahan ang mga pwersa ng estado na nagpoprotekta sa kanila “laban sa mga armadong rebelde” sa kani-kanilang mga lugar: “Ang aming pangunahing priyoridad talaga diyan ay para sa mga lider ng kabataan sa pamahalaan, ang SK, upang suportahan ang mga tropa ng gobyerno sa kanilang mga lugar dahil … ang pulisya at ang mga sundalo, sila ang mga … nagbabantay sa kanilang mga lalawigan, pinoprotektahan ang ating teritoryo laban sa mga terorista, laban sa mga armadong rebelde.”    "
0,"ipinahiwatig sa pahayag ng kandidato pagka-senador na si Willie Ong na ang kagustuhan ng mga botante sa mga survey bago mag eleksyon ay magreresulta sa aktwal na bilang ng boto sa araw ng halalan. Isang beripikadong account sa Facebook ni Ong, isang cardiologist, health columnist at dating consultant ng Department of Health sa ilalim ni Health Secretary Enrique Ona, ay nag post noong Peb. 16: “Ayon sa mga Private (pribadong) Survey, mga 3 million votes (milyong boto) lang daw ang makukuha ko. Pero ayon sa Independent (independiyenteng) Surveys, aabot sa 7-8 million votes (milyong boto) na tayo. Maganda malaman sa Mayo 13, kung tunay ba ang Private (pribadong) Survey sa sinabi nila. Kung LALAMPAS tayo sa 3 million votes (milyong boto), ibig sabihin ay MALI ang private (mga pribadong) surveys na ginawa.”  "
0,"ang mga senior citizen ay hindi na makababalik sa hanay ng manggagawa sa ilalim ng mga umiiral na batas. Sa Peb. 17 ABS-CBN senatorial debate, tinanong si Tolentino at iba pang mga kandidato kung ano ang kanilang gagawin para tapusin ang labor contractualization/ kontraktwalisasyon sa paggawa sa bansa. Bukod sa pag amyenda ng umiiral na mga patakaran upang matiyak na ang mga manggagawa ay may seguridad sa trabaho, sinabi ni Tolentino na nais niyang higit na isulong ang hakbang: “Ang gusto ko ngayong mangyari yung mga senior citizens natin, yung retirees (mga retirado)–56 years old (taong gulang), 60–makapagtrabaho uli, tanggapin uli sa labor force (sa hanay ng manggagawa).”   "
0,"Sa Peb. 9 post, ang pahina ng Facebook na King of Lies, na nagpapakilala bilang isang “pangkat ng mga tao na naglalantad ng katotohanan sa likod ng gobyerno ng Pilipinas,” ay naglathala ng infographic na may mga sumusunod na alegasyon: – “P4.7B DILG’S SALINTUBIG PROGRAM 2012-2015. Only 73 out of 276 water supply project had been completed (Tanging 73 sa276 na proyekto sa supply ng tubig ang nakumpleto) (COA 2013 Audit Report)”; – “COA SAYS, ‘Return the P1.2 Billion uncollected cash advances you got while [you] were DILG Secretary (Sinasabi ng COA, ‘Ibalik ang P1.2 bilyon na hindi nakolektang mga cash advance na iyong nakuha habang [ikaw] ay DILG Secretary)'”; – “COA further reminded Mar Roxas [to] include the uncollected Foreign Cash Donations ($513,275.00 Million) ASAP (Pinaalalahanan din ng COA si Mar Roxas na isama ang hindi nakolektang mga Foreign Cash Donations ($ 513,275.00 Milyon) ASAP)”; at  – “COA is asking ‘what happened to the P5 Billion MRT repair & maintenance fund collected as DOTC head (Nagtatanong ang COA ‘ano ang nangyari sa na nakolektang P5 Bilyong pondo para sa repair at maintenance ng MRT bilang pinuno ng DOTC)?” Mayroon din itong caption: “Ito ba ang senador na iboboto nyo? #notomar, #salintubigprogram #notoLP #yellowtard #yellowshit #kingoflies.”  "
0,"Sa groundbreaking ng isang bagong ospital sa Malabon noong Enero 29, sinabi ni Duterte: “Poor, poor, poor talaga, ‘yan kasi 98% poor tayo. Ang two percent na ‘yan, billion-billion nasa kamay ng iilang tao lang sa Pilipinas (Mahirap, mahirap, mahirap talaga, may 98% mahihirap. Ang dalawang porsiyento, na bilyong-bilyon sa kamay ng iilang tao lang sa Pilipinas.)”   "
0,"Sa isang talumpati noong Enero 23, sinabi ni Duterte na ang bansa ay hindi gumagamit ng solar energy at ang Ilocos Norte lamang ang gumagamit ng wind energy: “Ito, gawa ng langis. Maski electric. Bakit? Ang makinarya niyan gumagawa. Paano mo patakbuhin? Hangin? Walang solar. Walang wind power dito – eh Luzon, doon sa dulo ng Ilocos.”  "
0,"Ilang linggo pagkatapos ilabas ng media ang resulta ng senatorial survey na iniuugnay sa SWS at Pulse Asia, binatikos ni Gadon ang dalawang kumpanyang gumagawa ng survey sa isang viral na video sa Facebook: “Limampu’t-limang milyon ang botanteng Pilipino. Mag-su-survey sila ng 1,800 tapos idedeklara nila ‘yung mga top 12 daw? Aba eh nakapakalaking kalokohan!”  "
0,"Noong Enero 6, ang Atty. Glenn Chong Supporters, isang pahina ng Facebook na sumusuporta sa pagtakbo pagka-senador ni dating Biliran Representative Glenn Chong, ay nag-post ng ranggo ng mga kandidatong senador na pinamagatang “LATEST NATIONAL SOCIAL SURVEY THRU FACEBOOK AS JANUARY 2, 2019, AS 8:00 P.M. 2019 SENATORIAL CANDIDATES.” May caption itong: “Pakikalat at iulat natin. Huwag basta maniwala sa may kinikilingang mga survey. CTTO ”  "
0,"Si Gadon, isang abugado na kilala sa kanyang kontrobersyal na mga pakulo, sa isang episode ng palabas na Pros & Cons ng Presidential Communications Operations Office noong Enero 4 ay nagsabing: “Kung babalikan natin, ‘yung 1987 Constitution ay hindi naman talaga ‘yan representante ng talagang diwa ng mga Pilipino sapagkat yung ang nagbalangkas ng Konstitusyon na ‘yan ay pinili lang rin ni Cory Aquino.” Idinagdag niya: “At pagkatapos nilang gawin ang Konstitusyon, itinalaga na na ‘yun yung Konstitusyon. Hindi naman talaga yan dumaan sa sinasabing tamang proseso.”    "
0,"Sa isang talumpati noong Enero 3, isang linggo pagkatapos na hambalusin ng Bagyong Usman ang ilang bahagi ng bansa, sinabi ni Duterte: “Ang Mindanao ay hindi pinahihirapan ng anumang matinding kalamidad. Ang mga bagyo ay ang numero unong kaaway ng agrikultura. Wala po diyan.”  "
0,"Sa huling bahagi ng Agosto 2018, isang video clip na nagpapakita ng pitong kalalakihan, pawang mga nasa bente anyos, naninigarilyo ng damo ang umikot sa social media sa Pilipinas. ang humihiyaw na headline ay nagpahayag na ang isang senador ng oposisyon, si Ana Theresa ‘Risa’ Hontiveros, ay ipinagtanggol ang pitong mga gumagamit ng marijuana at sinabi na wala silang ginawang mali."
0,"ang dating Pangulong Fidel Ramos ay nagsabi na ang asawa ni Marcos Sr., na si Imelda, ay alam ang planong pagpatay kay Ninoy."
0,si Aquino ay naaresto dahil sa korapsyon dalawang araw pagkatapos na magsampa ng kaso ang National Bureau of Investigation.
0," Isang post, na bunga ng desisyon ni Duterte na magpa-iral ng deployment ban, ay may headline na: “NAGBABAGANG BALITA! KUWAIT TUMIKLOP NA! NATAK0T SA BANTA NI PRES. DUTERTE! PANOORIN”"
0,ang ilang mga kandidatong senador bilang mga target ng disimpormasyon. Ang kanilang mga paborito: Sen. Paolo Benigno “Bam” Aquino. ginagamit ng senador ang mga ginagawang rehabilitasyon ng gobyerno sa Boracay at Pasig River bilang materyal ng kampanya para sa kanyang muling pagtakbo sa eleksyon.
0,"inakusahan siya bilang isang ipokrito dahil sa “pagyakap sa mga dukha” para makakuha ng mga boto at nagpakita ng isang litrato ni Bam na kumakain ng pagkain sa kalye, isa umanong propaganda para sa halalan."
0,"Noong Marso, sinabi ni Duterte na 1,000 na mga tagapagpatupad ng batas ang napatay sa mga operasyon laban sa bawal na gamot."
0,"Noong Marso, sinabi niya na mayroong 1.6 milyon; sa mga talumpati sa South Korea at sa Jerusalem, tatlong milyon; at sa mga sumunod na talumpati, alinman sa 1.5 milyon o 1.6 milyon."
0,"Sa isang talumpati noong Dis. 5 sa isang awarding ceremony para sa mga overseas Filipino worker, si Duterte ay muling inireklamo ang ICC na naman, kinukwestiyon ang istraktura nito, ang legal na proseso nito at ang background ng mga hukom nito. Sinabi niya: “Ang chairman ng ICC commission ay ang kapatid ng Hari ng Jordan.”  "
0,"Ang video, na na-post noong Dis. 5 sa pahina ng Facebook NDMstudios ngunit mula noon ay tinanggal na, ay nag tampok ng mga tagasuporta ni Pangulong Rodrigo Duterte na kumakanta ng jingle sa tono ng Bongga Ka ‘Day ng Hotdog at sinasabing: “Tapos na ang araw ng hirap at kagutom Swerte ka’t nakahagip tayo ng Digong”  "
0,"Sa Enero 16 episode ng ABS-CBN News Channel’s Early Edition, sinabi ni Cardema: “Ang gobyerno ngayon ay nakikipaglaban sa Kaliwa, lalo na sa mga kaalyado ng CPP-NPA (Communist Party of the Philippines-New People’s Army). Inisyu ni Pangulong Duterte ang kanyang pahayag at at nag isyu si DILG (Department of Interior and Local Government) Sec. Eduardo Año ng kanyang mga pahayag at kami, ang National Youth Commission … ay inatasang gawin ang aming bersyon para sa sektor ng kabataan.”  "
0,"sinabi ni Pangulong Rodrigo Duterte na siya ay hindi tumatanggap ng mga parangal. Sa isang talumpati Nob. 27, sa inagurasyon ng Bohol-Panglao International Airport, sinabi ni Duterte: “Kaya ako hindi ako tumatanggap ng award. Hindi ako kailanman tumatanggap ng mga parangal/award. Alam ninyo kung bakit? Sapagkat sinasabi ko sa kanila na alam mo, binayaran mo ako para sa aking mga serbisyo. Bakit kailangan mo akong gantimpalaan? Para saan? Ang tanging award/parangal na tinanggap ko sa aking buhay, yung award sa eskwelahan ko. "
0,"Sa isang Nob. 21 na pakikipanayam ng UNTV, si Dela Rosa, na pinuno din ng kapulisan sa ilalim ni Duterte bago itinalaga sa BuCor, ay tinanong kung saan niya planong kumuha ng suporta para sa kanyang pagtakbo bilang senador. Sinabi niya: “Moral support lang yung sabihin niya (Duterte), walang pinansiyal na suporta dahil alam man nating mahirap din ang presidente, wala man din yang pera.” Idinagdag niya: “Alam kong si presidente nanalo hindi sa pamamagitan ng suporta ng mga –yung mga mayayaman dito na — negosyanteng nagbigay sa kanya ng pera. Nanalo siya sa taong bayan, ang suporta ng taong bayan.”    "
0,"Sa harap ng komunidad ng mga Pilipino isang araw bago ang pulong ng Asia Pacific Economic Cooperation (APEC) Economic Leaders, sinabi ni Duterte: “Narinig ninyo na idinemanda … ICC kasi imbestigahin daw ako.” Tinutuya si ICC prosecutor Fatou Bensouda, sinabi ng presidente: “Tapos ‘yung putot na itim na prosecutor nila nandiyan sa Manila, sige pa-press con kay magsisimula siya … Sabi ko ikaw putota ka bantay’ pag nakita kita sampalin kita.” Sinabi rin niya: “Hindi ko kinikilala ang ICC. Ito ay isang paglikha ng EU. ”      "
0,"Sa isang Nob. 6 briefing ng Gabinete, paulit-ulit na sinabi ni Duterte na ang giyera sa Marawi City ay hindi sanhi ng isang “hayag na pagkilos” ng rebelyon kundi resulta ng isang operasyong laban sa droga na nalihis: “Alam mo, ang giyera sa Marawi ay hindi isang hayag na paghihimagsik. Kung totoohin mo talaga, kung may anumang krimen na walang pag-aalsa, maaaring ito ay sedisyon. Ngunit ito ay isang paghihimagsik kung tutuusin na ang pulisya sa oras na iyon ay naghahatid — ang pulis ay naghahatid ng isang warrant of arrest para sa isa sa mga Maute dahil sa droga.” Idinagdag niya: “Pagdating doon, sila ay sinalubong ng paulan ng putok at kinailangan nilang tawagan ang Marines. Nang araw na iyon, siyam na Marines ang napatay. Ano ang naging sanhi nito? O ano ang nagsimula sa aksyon? Droga. Hindi ito isang hayag na krimen ang pagtataas ng bandila at pagsigaw ng sloganeering ng ISIS. Ito ay — nagsimula ito sa isang raid sa bawal na gamot. ” Sinabi rin niya: “Ngunit wala nang hayag na pagkumilos sa simula pa lang para masabi sa atin na magkaroon ng paghihimagsik. Ito ay isang barilan sa pagitan ng pulis at isang gangster.”       "
0,"Sa Permanent Court of Arbitration Pahayag: “Ngunit sinabi ng International Court – sa Court of Arbitration, iyan ay isang ahensya sa ilalim ng UN, nanalo kami.”   "
0,"Sa post-World War II aid Pahayag: “Matapos ang World War II, kakaanak lang natin, ang bawat bansa na sangkot sa giyera- bawat bansa ay naghahanda upang matuklasan ang mga likas na yaman para pondohan ang rehabilitasyon bukod sa pera ng mga Amerikano. "
0,Sa unang oil field ng Pilipinas Pahayag: “Ang Pilipinas ay hindi binigyan ng Panginoong Diyos (ng langis). Na ang unang langis (field) na ‘yung ganun talaga (ng uri nito) ay nasa Alegria sa Cebu. Umiyak ako. Tumalikod ako kasi nakakaawa ang bayan ko.”    
0,"Sa mga militar sa kanyang Gabinete Pahayag: “Baka sabihin niyo diktator ako, kasi maraming mga militar sa Cabinet. Kung gayon, halos lahat sila. Hati na halos.”   "
0,"Sa juvenile justice Pahayag: Tinutukoy ang Juvenile Justice and Welfare Act of 2006, kung saan si Sen. Francis “Kiko” Pangilinan ay isa sa pangunahing tagapagtaguyod, sinabi ni Duterte: “Mag-isip lang kayo noon pa hindi pa panahon sa batas ni Pangilinan at ngayon… Hindi mo talaga makulong ang bata anuman ang krimen. Ito ay maaaring maging genocide. Walang sasagutin. "
0,Sa mga pulis na napatay sa mga operasyon laban sa droga Pahayag: “Halos 700 na pulis ang napatay. Basahin mo ang pahayagan araw-araw. Meron ‘yan dalawa.”   
0,"Sa paglago ng ekonomiya ng Davao City Pahayag: “Punta ka ng Davao ngayon, nalampasan nito ang bawat lungsod sa Pilipinas sa mga tuntunin ng pag-unlad. Ito ay pumapalo ng siyam na puntong porsyento sa paglago ng ekonomiya — lokal, lokal. ”   "
0,"Sa paggamit ng mga droga ng mayaman at mahirap Pahayag: Ipinagtanggol ni Duterte ang giyera laban sa droga, na kumitil sa buhay ng mas nakararaming mga mahihirap na tao, at muling binigkas ang kanyang pinaka-paulit-ulit na pahayag noong 2017 na ang paggamit ng methamphetamine o shabu ay limitado sa mahihirap: “Alam mo, ang shabu ay isang kalakal para sa mga mahihirap … Alam mo diyan sa mamatay sa Tondo puro mahirap. Ang mga mayaman pati dito sa — dito. Cocaine.”    "
0,"Sa bilang ng mga adik sa droga sa bansa Pahayag: “Isipin mo kung Bato, 1.6 ay nakumpirma na. Kaya binabawasan mo ng isang milyong anim ng aking mga kababayan na alipin. At ano iyon? Pagkaalipin sa isang droga na tinatawag na shabu, na hindi nila kaya — walang takas dahil ang shabu ay pinaliliit ang utak.”   "
0,"Sinabi ni Sonza sa isang status update sa Facebook Nob. 5 na dalawang taon lamang ang kinailangan ni Duterte para maitayo ang terminal na limang presidente ang nabigong gawin sa loob ng tatlong dekada. Nang araw mismo na pinasinayaan ni Pangulong Rodrigo Duterte ang PITX, sinulat ni Sonza: “Umabot ng higit sa 30 taon at 5 Pangulo (Cory Aquino, Fidel Ramos, Erap Estrada, Gloria Arroyo at Noynoy Aquino) bago ang isang disenteng integrated terminal para sa mga pampublikong sasakyan ang maitayo. “Dalawang taon lamang sa puwesto, ang administrasyong Duterte kasama ang suporta mula sa pribadong sektor, ang proyekto ay tapos na. “Daig pa ang mga airport terminal sa ganda, linis, kagamitan at facilities. Maari naman palang mangyari ang dapat kung gugustuhin.” "
0,"pahayag ni Senador Juan Edgardo “Sonny” Angara na si Senator Emmanuel “Manny” Pacquiao ang unang Pilipino na nagtalumpati sa Oxford Union. Sa pagbati sa kanyang kasamahan, sinabi ni Angara sa isang Nob. 9 tweet na: Maligayang bati sa ating kasamahang Sen. @mannypacquiao sa pagsasalita sa prestihiyosong Oxford Union sa Oxford University. Unang Pilipino kung hindi ako nagkakamali, kung saan kabilang sa naging bisita ang mga personalidad tulad nina Einstein, Stephen Hawking, Churchill. "
0,"pahayag ni Pangulong Rodrigo Duterte na walang patayan sa Davao City kasabay ng kanyang pagbibigay diin sa kahalagahan ng kapayapaan sa pag-unlad sa ekonomiya at pag engganyo sa mga miyembro ng New People’s Army (NPA) na magbalik loob. Habang nananawagan sa mga rebeldeng komunista na sumuko, sinabi ni Duterte sa isang talumpati noong Okt. 19: “Ikumpara mo ang Davao sa ibang mga lugar. Tingnan nyo kung ano ang maaaring makamit ng isang lungsod … Sa isang lugar kung saan walang patayan; kung paano ang lungsod na walang patayan ).” Idinagdag niya: “Alam mo, kung ang isang lugar ay magulo tulad ng nangyari noon, may mga patayan dito at doon. Ang lugar na ito ang may pinakamaraming pamamaslang. Kahit na ang tindahan doon sa kanto ng kalye — sino na yun? Si … Yung kanto doon. Iyon doon sa Callawa. Tumawid ako sa lugar na iyon ng maraming beses habang nakikipag giyera ka. Hindi tayo uunlad kailanman.”   "
0,"Sa isang press briefing Okt. 30, sinabi ni Panelo sa mga reporter na hindi nagtalaga si Duterte ng mga miyembro ng militar sa Bureau of Customs: “Ang pangulo ay hindi nagtatalaga o naghihirang ng anumang partikular na miyembro ng hukbong sandatahan.”  "
0,"Sa isang speech Okt. 27 na Masskara Festival sa Bacolod City, sinabi ni Duterte: “Ang sweldo ko dalawa- 207,000. ‘Yung mga iba diyan tag-milyon milyon mga… Ako’yan lang ang ano.”  "
0,"Noong Okt. 26, nag post si Nicolas sa Facebook ng isang infographic na naglalarawan ng “Natanggap na Tulong para sa Rehabilitasyon ng Marawi.” Inilista nito ang mga sumusunod na bansa at mga multinasyunal na organisasyon at ang kanilang kaukulang mga tulong na pondo: Australia – US$ 1 bilyon United States – US$ 785 milyon United Nations – US$3 bilyon Japan – US$600 milyon Thailand – US$ 50 milyon China – US$2 milyon European Union – US$1.5 bilyon Sa kanyang post, kinuwestiyon ni Nicolas kung paano ginagamit ang mga pondo ng rehabilitasyon ng Marawi mula sa labas ng bansa, kasama ang litrato na may tekstong, “Nasaan ang Marawi fund ???”na naka-bold, dilaw na mga titik. "
0,"Sa isang talumpati noong Okt. 18, binatikos ni Duterte ang mga kritiko ng giyera ng gobyerno laban sa droga sa ngalan ng mga karapatang pantao, at sinasabing hindi nila nauunawaan ang lawak ng katiwalian sa sistema ng hustisya ng bansa: “Huwag ako kaladkarin sa ICC na iyon. Hindi ako susuko sa inyo, mga tanga. ICC, sino ang lumikha nito? Europa, EU.” Sa isa pang talumpati noong Okt. 28, pinahagingan niya si ICC prosecutor Fatou Bensouda: “Ngunit para sa akin para parangalan ang mga patawag/utos nito at niyan — at yung maliit na babae doon, isang itim na nagpapahayag na simulan nila ang kanilang imbestigasyon. Sabi ko, ‘P ***** i **, kung makita kita, sasampalin kita.’ At talagang sasaktan ko siya (Ambassador). Maniwala ka, sasampal ako ng isang babae. Sino ka ba para magbanta sa akin? … Ano ang iyong katuturan? Mayroon kang isang korte. Ito ay isang likha ng European Union. “   "
0,"Noong Oktubre 18, isang araw matapos manumpa bilang pangunahing diplomat ng bansa, si Locsin ay nag-post sa kanyang Twitter account: “Ako ay hindi kailanman mali ngunit tila ang isang presidente ay maaaring umalis mula isang treaty body ng walang ratipikasyon ng senado. Si Trump ay umalis mula sa UN Human Rights Council. Hindi kinailangan ang boto ng senado. “  "
0,"Pagkatapos niyang mag-file ng kanyang sertipiko ng kandidatura para sa pagka-senador sa eleksyon sa susunod na taon sa head office ng Commission on Elections noong Oktubre 15, tinanong si Marcos ng isang reporter tungkol sa korapsyon na naganap nang si Ferdinand E. Marcos ang pangulo. Sumagot siya: “Tulad ng alam nating lahat, ang mga ito ay mga akusasyong pampulitika na hindi pa napatunayan sa korte.”  "
0,"Sa pagbubuhos ng sama ng loob sa pagkabigo sa isang heneral ng militar na kanyang sinisante kaugnay ng pagkuha ng mga gamot at medikal suplay para sa mga sundalo, binalikan ni Duterte kung paano niya pinatakbo ang Davao City bilang mayor: “Kayo ay nakarating sa Davao at tignan ang Davao. … Ito ay hindi sobrang ligtas ngunit ang Davao ay talagang — malinis ito, umaasenso, kumikita ito ng 9 porsiyento, ang pinakamataas sa bansa para sa isang lokal na pamahalaan sa isang lokal na ekonomiya. Iyan ang aking pamana sa — kaya ayaw kong bitawan… “   "
0,"Ang Youtube channel na BITAG OPISYAL ay nag upload Oktubre 12 ng isang 9-minutong clip ng BITAG Live episode ni Tulfo nang araw na iyon na may pamagat na, “UN chief, pabor sa Drug War ni PDu30! CHR, sampal sa inyo! ” Ang episode, na umere sa People’s Television Network (PTV-4) at Radyo Pilipinas (DZRP 738), ay nagtampok kay Tulfo na nagbabasa at nagsasalin ng mga sipi mula sa talumpati ni Guterres sa Septiyembre 24 High Level Event on Counter-Narcotics sa UN Headquarters sa New York. Sinipi niya ang sinabi ni Guterres: “Ang mga pangunahing priyoridad ay maaaring magkaiba, ngunit ang pandaigdigang komunidad ay may isang panlahat na layunin: upang protektahan ang seguridad ng tao, kalusugan at kabutihan.” Isinalin niya ito bilang: “Kung yun hong pambansang priyoridad, o yung prayoridad na pang-nasyonal ng bawat bansa ay maaaring magkaiba. Magkaiba ang pamamaraan, pero iisa lang ang layunin ay solbahin at harapin ang sinasabing ay problema ng gamot sa buong mundo na ho ito.” Ang isa pang sipi na binanggit niya ay: “Ang sistema ng United Nations — at ako mismo — ay nakahandang tumulong sa mga pamahalaan sa pagtugon sa hamon ng problema sa bawal na gamot sa mundo.” Pagsasalin ni Tulfo: “Sabi niya, eto raw ho, sila, naninindiga’t naniniwala – personal, lalo’t siya nga – na sila’y nakahandang suportahan ang mga gobyerno, ang iba’t ibang bansa, dito ho sa hamon na pag-uusapan ay problema sa droga …” Sinabi ni Tulfo: ““Ang siste ho eh, kung UN na po ang nagsabi niyan, eh bakit ho sa bansa ho natin, yung Commission on Human Rights… laging ito’y tinutuligsa na mali lagi?…So hindi ho naiintindihan, eh numero uno hong prioridad ni President Duterte yan na tumutugma doon sa sinasabi ng UN.”           "
0,"Sa pagtugon sa mga pangamba sa mga posibleng bunga ng pag-withdraw sa ICC sa mga pinagtatalunang teritoryo sa pagitan ng bansa at Tsina, sinabi ni Panelo: “Sa totoo lang, mali na tawaging withdrawal eh. Hindi naman tayo nag-withdraw talaga. Ang pasabi ay mas para ipaalam sa kanila na “Paumanhin lang, hindi kami bahagi ninyo, dahil hindi kayo kailanman nagkaroon ng hurisdiksyon sa amin.” Nangatuwiran si Panelo na ang “matatag na sistemang panghukuman” ng Pilipinas ay napatunayan na ang kakayahang ipakulong ang mga tiwaling pangulo, at samakatuwid, ay hindi na kailangan ang ICC sa pag-uusig ng mga “masamang lider”: “Gaya ng sabi ng Rome Statute, papasok lamang ito kung ang estado ay ayaw, o hindi kaya. Ngunit hindi lang kami handa, kaya namin. Ano ang patunay? Nabilanggo si dating Pangulong Erap; ang mga tao, tama man o mali, ay nagpalagay na siya ay isang masamang lider. Ikinulong din si dating Pangulong Gloria Arroyo, ngunit siya ay naabsuwelto bandang huli.”    "
0,"Noong Oktubre 11, ipinalabas ng Politiko ang 25-segundong video clip mula sa isang press conference na ginawa ng Makabayan bloc ng House of Representative noong Oktubre 9. Ang clip, na hindi sinamahan ng anumang teksto sa webpage, ay may litrato nina President Rodrigo Duterte , ang kanyang partner na si Honeylet Avanceña, anak na babae na si Veronica at Special Assistant Bong Go sa loob ng isang tindahan ng damit sa Hong Kong. Ang headline ng video ay ipinalabas/ipinresenta bilang direktang sipi ng pahayag ni Tinio: “Pera ng bayan, pinang-shopping ni Duterte sa HK – Tinio”   "
0,"Nakasaad sa pahayag: “Inilabas ng korte ang arrest order pagkatapos pirmahan ni Duterte noong Agosto 31, 2018, ang Proclamation No. 572, na binabawi ang amnestiya na ipinagkaloob kay Trillianes sa ilalim ng Proclamation No. 75 dahil sa kanyang paglahok sa Hulyo 27, 2003, Oakwood mutiny, Pebrero 2006 marine standoff, at Nobyembre 29, 2007, Peninsula Peninsula Hotel siege. “ Binanggit din na sinabi ni Calida, “Walang dokumento o rekord na nagpapakita sa kanyang pag amin ng pagkakasala o pagsasalaysay ng mga katotohanan sa kanyang paglahok o partisipasyon sa mga insidente ng Hulyo 27, 2003, Pebrero 2006, o Nobyembre 29, 2007.”    "
0,"Sa pagpapalawig ng termino ni Duterte Noong Hulyo 4, 2017, sa kanyang kolum sa pahayagan, sinulat ni Uson na umaasa siya na mapalawig ni Pangulong Rodrigo Duterte ang kanyang termino bilang “sa kahit na anong paraan.”"
0,"Sa paggamit ng ‘umano’ bilang depensa laban sa libel  Pinagbantaan na sasampahan ng kasong libel at kinalaunan idinemanda ni Sen. Antonio Trillanes IV, na nag-akusa sa kanya ng pagkakalat ang fake news tungkol sa kanya umanong mga account sa ibang bansa, si Uson ay nag-post ng isang video Septiyembre 12, 2017, sa kanyang pahina sa Facebook na sinasabing ang paggamit niya ng salitang “umano “ay nagpapalaya sa kaniya sa pananagutan. "
0,"Sa pederalismo at mga bansang unitary Sa kanyang kolum ng Agosto 3, tinukoy ni Uson ang Pilipinas na “tanging bansa sa Southeast Asia na nasa ilalim ng unitary form of government.” "
0,"Isang online “game show” na ang video na na-post ni Uson sa kanyang pahina sa Facebook noong Agosto 2 ay tampok, kasama ang iba pa, siya at isang co-host na ginamit ang salitang “federalism” kasabay ang mga salitang Filipino para sa ari ng babae at dibdib at isa umanong paliwanag na nagsasabing ang US, France at Singapore ay mga pederal na bansa."
0,Sa lokasyon ng Mayon Volcano Inilipat ni Uson ang Mount Mayon sa Naga City sa isang live na video sa Facebook noong Enero 24 kung saan hiniling niya sa mga basher na tumutok sa mga mahalagang isyu kaysa sa award na iginawad sa kanya na University of Santo Tomas Alumni Award para sa kanyang serbisyo sa gobyerno. 
0,"Sa rally ng nagpo-protestang mga estudyante ng St. Scholastica College Sinabi ni Uson sa ilang mga blog noong Nobyembre 18, 2016, na ang mga batang estudyante ng St. Scholastica’s College ay inuutusang sumali sa mga protesta laban sa hero’s burial ng diktador na si Ferdinand Marcos. "
0,ang karamihan sa mga Pilipino ay pabor sa isang pagpapalit sa pederal na anyo ng gobyerno
0,95 bansa sa 27th Universal Periodic Review ng United Nations Human Rights Council ay kumbinsido na walang extrajudicial killings sa Pilipinas.
0,"Ang iba pang mga pekeng balita na ibinahagi ni Uson ay na-dokumentado at pinasinungalingan sa ibang lugar: Noong Agosto 27, 2016, nagbahagi siya ng isang post ng isang Duterte supporter na nagpapakita ng isang litrato ng batang babae na ginahasa at pinatay Noong Marso 2017, binanggit niya ang Artikulo 263 ng Konstitusyon sa isang post sa blog tungkol sa kaso ng tax evasion ng Mighty Corp  "
0,"Noong Agosto 22, 2017, ibinahagi ni Uson ang isang artikulo tungkol sa pagkamatay ng isang opisyal ng pulisya, hinamon sina Vice President Leni Robredo at mga senador ng mga oposisyon na sina Bam Aquino, Antonio Trillanes at Risa Hontiveros na pumunta sa burol."
0,"Sa panahon ngayon, hindi maiiwasan ang napakadaming expectations ng mga tao sa paligid natin lalo na pag tumuntong ka na sa 'adulthood'. Hindi man hayag sa madami, ngunit napakaraming mga kabataan ngayon ang pinagdadaanan ang 'quarter life crisis'. ""AKALA KO KAPAG TAPOS KANA OKAY NA LAHAT"" — an Open Letter to you struggling and having a Quarter Life Crisis like me Hindi ko maiwasang maging emosyonal or maiyak nang minsan madaanan ko sa bahay itong picture ko na nakasabit sa sulok 3 years ago after ko makapagtapos ng 6 na taon. (Dalawang beses kasi nagcollege ang lola nio) Kala ko, smooth na after two decades of learning in a formal school. Na magiging madali dahil hinanda ka naman ng school. Pero nagkamali ako kabaligtaran ang nangyari. Yung mga inaakala mong plano mo after na makapag tapos ka. Ibang iba sa totoong buhay. Pinaasa ako ng mundo. Na kapag maayos grado mo sa college puro awards at active sa mga activities. Isa ako sa mga unang sumuko both mental, emotional and physical hindi lang halata siguro dahil kwela tayo. Sinaktan ako ng katotohanang kapag nakapagtapos kana matutulungan muna pamilya mo, mabibigyan mo sila ng simpleng regalo tuwing sasapit ang espesyal na kaarawan nila. At mabibilin ko ang pangangailangan sa loob ng bahay. Kung gaano ako kabibo nung college. kabaliktaran ng nangyari, nawalan ako ng motivation. "
0,"Itutuloy pa rin ng direktor na si Darryl Yap ang pagkaso sa isang netizen na nagpatutsada tungkol sa gagawin niyang pelikula na “Maid in Malacañang,” kahit na humingi na umano ito ng sorry. Sa kanyang Facebook, ibinahagi ng direktor ang screenshot ng post ng netizen na si Kim Constante kung saan pinaratangan siya nito ng kung ano-anong salita. Aniya, simula na raw ng History Revisionism. “Simula na ng History Revisionism! Let’s go! Kung supporter ka ng pedophile-disrespectful-fake news peddler director na ‘to, paki unfriend na ko. Thanks!” ayon sa caption nang ishare niya ang isang post tungkol sa pagganap nina Cesar Montano at Diego Loyzaga bilang mag-amang Marcos sa Maid in Malacañang."
0,"CAVITE CITY – Nataranta ang mga residente ng siyudad na ito sa paglitaw ng isang dambuhalang ipo-ipo sa karagatan ng Cavite noong Sabado ng hapon. Hanggang kahapon ay sentro pa rin ng usapan sa ilang komunidad ang naganap na ipo-ipo na inakalang tatama sa lugar ng Cavite dakong 5:40 ng hapon noong Sabado. “Sa dagat nagsimula. Hindi naman tumama sa lupa. Malakas na malakas na ulan ang biglang bumagsak,” ayon sa isang nakasaksi sa ipo-ipo. “Parang hinigop lahat ng tubig sa dagat at ibinuhos sa mga bahay,” ayon sa isa pang saksi. Kasabay ng ipo-ipo ang malakas na ulan at kidlat. Maraming residente rin ang nangamba na tatama ang ipo-ipo sa kanilang lugar subalit ito ay hindi nangyari. Ayon sa pulisya sa Cavite City, walang naiulat napinsala – sa dagat o sa lupa – bunsod ng insidente. – Anthony Giron "
0,"Ipadadala ng Philippine Navy (PN) ang pinakamoderno nitong barko, ang BRP Ramon Alcaraz (PF16), at ang 180 sailor at Marines upang makibahagi sa multilateral exercise na “KAKADU 2014” sa Australia. Ginawa kahapon ang send-off ceremony sa Subic Bay sa pag-alis ng Alcaraz, lulan ang mga tauhan ng PN, para makibahagi sa KAKADU 2014 sa Agosto 25-Setyembre 12 sa Northern Australia Exercise Area. Isinasagawa kada dalawang taon, ang KAKADU ang pinakamalaking pandaigdigang maritime exercise na pinangangasiwaan ng Royal Australian Navy (RAN) at layuning isulong ang pagtutulungan ng mga hukbong katihan mula sa iba’t ibang panig ng mundo. Makikibahagi sa KAKADU 2014 ngayong taon ang Pilipinas, Japan, New Zealand, Pakistan, Australia, Bangladesh, Cambodia, China, Thailand, Vanuatu, South Korea at India. (Elena L. Aben) "
0,"Sa kabila ng pag-ulan ng batikos bunsod nang sunod-sunod na aberya sa Metro Rail Transit (MRT) at lumalalang suliranin sa sektor ng transportasyon, hindi pa rin sisibakin ni Pangulong Aquino si Department of Transportation and Communication (DoTC) Secretary Joseph Emilio Abaya. Ayon kay Presidential Communication Operations Secretary Herminio Coloma Jr., nananatili ang tiwala ni Pangulong Aquino kay Abaya. Sinabi ni Coloma na patuloy na sinisikap ng DoTC na mapabuti ang serbisyo ng MRT 3 upang hindi na maulit ang insidente nang bumangga ang tren nito sa barrier sa Pasay-Taft station nitong nakaraang linggo na 36 pasahero ang sugatan. Agad na humingi ng paumanhin si Abaya sa mga commuter matapos ang insidente at nag-utos ng imbestigasyon sa pagkakadiskaril ng tren. “Ang pangunahing inaasikaso po ng ating pamahalaan ay ‘yung pagtiyak sa kaligtasan ng libu-libong mga mamamayan na gumagamit sa MRT bilang backdoor ng ating mass transit system dito sa kalakhang Maynila. Nagsisikap po ang pamahalaan sa pamamagitan ng DOTC na gawin ang lahat para maghatid ng mainam at kapakipakinabang na serbisyo,” dagdag ng opisyal ng Palasyo. Unang nanawagan ang grupo ng Train Riders Network (TREN) kay Pangulong Aquino na sibakin si Abaya dahil sa imbes na binibigyan nitong solusyon ang mga problema sa sektor ng transportasyon ay nakatutok ito sa eleksiyon sa 2016. (Genalyn D. Kabiling) "
0,"Matapos ang 10 araw na rehabilitasyon ng Department of Public Works and Highways (DPWH) sa southbound Magallanes Interchange sa lungsod ng Makati, bubuksan muli ito sa maliliit na sasakyan ngayong Lunes, 5:00 ng madaling araw. Ayon sa Metropolitan Manila Development Authority (MMDA) sa Agosto 20, dakong 5:00 ng madaling araw sa Miyerkules ay maaari nang daanan ang Magallanes Interchange Sinabi ni MMDA Chairman Francis Tolentino magdadagdag siya ng traffic enforcer na magmamando ng trapiko sa naturang lugar bago pa man buksan ang nasabing kalsada. Noong nakaraang linggo,pansamantalang isinara ng DPWH ang 39-anyos na istraktura para kumpunihin ito na nagdulot ng mas mabigat na daloy ng trapiko partikular sa Epifanio Delos Santos Avenue (EDSA). Agad nagpatupad ng re-routing scheme ang MMDA at pinayuhan ang mga motorista na magtutungo sa South Luzon Expressway at Alabang, Muntinlupa na dumaan sa Osmeña Highway-Magallanes Service Road dahil sarado ang southbound lane ng Magallanes Interchange simula noong Agosto 8 hanggang 17. Inaasahang maiibsan na ang kalbaryo ng mga motorista sa sikip ng trapiko sa EDSA sa pagbubukas muli ng inayos na Magallanes Interchange. "
0,"HINDI malaman ng mga pinsan ng kilalang aktor kung paano nila sasabihin na nakita nila ang girlfriend nitong aktres sa isang exclusive bar na pinupuntahan ng mga celebrity sa Makati City. “Gumimik sila (mga pinsan) do’n sa bar na pag-aari pala ni __ (ex-boyfriend ng aktres) at habang nasa bar sila at nagpi-people watch sila, dumaan si __ (aktres na girlfriend ng aktor) kasama si __ (ex-boyfriend ng aktres),” kuwento ng kaibigan ng mga pinsan ng aktor. “Nagulat sila pero hindi na muna nila pinansin kasi inisip nila magkaibigan na lang pero nagulat sila nang isinalya ni _____ (ex-boyfriend) si __ (aktres) sa wall at hinalikan ng todo. “Nagkatinginan ‘yung mga pinsan ni _____ (aktor) kasi girlfriend ng pinsan nila ‘tapos may kahalikang ibang lalaki, eh, sobrang in love si ____ (kilalang aktor) kay _____ (aktres) kasi ipinakilala na sa lahat. “Ang problema, hindi alam ng mga pinsan kung paano nila sasabihin dahil baka isipin na sinisiraan lang nila, though hindi naman kasi boto rin naman sila. Pero sa nakita nilang two-timer si _____ (aktres), ayaw na nila kasi hindi pala ito dapat pagkatiwalaan.” Nagulat rin kami sa kuwentong ito ng kaibigan ng mga pinsan dahil alam din namin na sobrang in love ang aktres at ang kilalang aktor na nagsumpaan pa sa isang tanyag na tourist destination sa ibang bansa. Kaliwa’t kanan din ang post nila sa kani-kanyang Instagram account at very vocal sila sa kanilang relasyon, pero may third party pala! Sadya yatang hindi maiwan ni Aktres ang dating boyfriend na talagang isang tawag lang niya ay dumarating kaagad. Kawawa naman ang kilalang aktor na maganda naman ang record sa showbiz at marespeto pang tao. O mapagbigay lang si aktres dahil ganito rin ang drama niya noon sa isa pang ex-boyfriend niyang aktor na may iba na ring karelasyon ngayon. Hindi halatang two-timer si Aktres kasi mahinhin kumilos at malumanay magsalita, nasa loob lang pala ang kulo. "
0,"“Of course, we will abide by the SC order,” ani Belmonte, kahit na muli niyang iginiit na mabuti ang intensiyon sa pagpapatupad ng DAP. Ngunit sinabi ni Isabela Rep. Rodolfo “Rodito” Albano na “waste of time” lang para sa Malacañang at Kongreso ang paghahain ng komento dahil nakapagdesisyon na ang kataas-taasang korte tungkol sa kontrobersiyal na economic stimulus program ng gobyerno. “There is no need to answer anything. Also, the Supreme Court can’t reverse itself already on the two issues—PDAF and DAP,” aniya. "
0,"Ipinakita naman sa video ng Abu Sayyaf ang isa sa pinakamatataas na opisyal ng grupo na si Isnilon Hapilon na nagbanggit sa pangalan ni al-Baghdadi habang binabasa ang pahayag na nangangako ng suporta sa IS. Tumanggi namang magkomento sa video clips si Lt. Col. Ramon Zagala, tagapagsalita ng Armed Forces of the Philippines. Aniya, “This is propaganda and we will not give these terrorists the satisfaction by commenting.” "
0,"Inaasahang magiging hitik sa aksiyon at matinding bakbakan ang ikalawang komperensiya ng Philippine Super Liga ngayong taon sa pagdayo ng mga koponan mula Italy, Russia at Brazil sa isasagawa nitong GrandPrix Conference sa Oktubre. Sinabi ni SportsCore Event Management and Consultancy Inc. Chairman Ariel Paredes na siyang nag-oorganisa sa Super Liga na pitong koponan ang kumpirmadong sasali sa susunod na torneo na kung saan maaaring kumuha at magdagdag ng dalawang import o reinforcement na kanilang gusto upang palakasin ang bawat kalahok. “We have seen some stars and famous names in the lineup of the teams. We can’t divulge the names yet because some teams are still weighing their options or reevaluating the strength of their teams kung kukunin nila ang inilista nilang gustong makuhang players,” sabi ni Paredes. Gayunman, sinabi ni Paredes na kabilang sa listahan ng mga koponan ang matatangkad na manlalaro mula Russia, Italy at Brazil na kumpirmadong magbibigay lakas sa mga koponang napagiwanan sa pinakahuling komperensiya na napagwagian ng Generika-Army. “Almost all teams are after dethroning Generika-Army kaya kumuha sila ng malalakas na import para mapalakas ang chances nila na makatuntong sa finals,” sabi pa ni Paredes. Matatandaang tatlong sunod na komperensiyang nag-kampeon ang Generika-Army saan huli nitong tinalo ang RC Cola Raiders sa ginanap na All-Filipino Conference. Ikatlo ang PLDT Home TVolution habang ikaapat ang AirAsia. Ikalima ang Petron, ikaanim ang Cagayan Valley Rising Suns at ikapito ang Cignal HD Spikers. Inaasahan din ang matinding aksiyon sa men’s division kung saan tinanghal na kampeona sa ikalawang sunod na pagkakataon ang PLDT Air Force. Ikalawa ang Cignal habang ikatlo ang Systema. Ikaapat ang IEM at ikalima ang Via Mare. "
0,"Patay ang isang basurero, na unang iniulat na biktima ng hit and run, matapos na tarakan sa tiyan ng hindi kilalang suspek habang nangangalakal sa Ayala Bridge sa Ermita, Manila bago maghatinggabi noong Sabado. Batay sa ulat ng Manila Police District (MPD)-Homicide Section, ang biktima ay nakilalang si Jun Bora, 45, at walang permanenteng tirahan. Lumilitaw sa ulat ng pulisya na huling nakitang buhay ng kanyang live-in partner na si Maricel Tarre, 31, ang biktima dakong 11:00 ng gabi habang may hawak na plastic bag na may lamang dumi sa Ayala Bridge. Gayunman, matapos ang kalahating oras ay namataan umano ito ng motoristang si Joseph Kenneth Sampio na duguan at naghahabol ng hininga sa naturang tulay. Unang inakala ng pulisya na nabiktima ng hit and run si Bora ng isang hindi naplakahang taxi. Ngunit kinalaunan ay nadiskubre ng awtoridad na may isang tama ito ng saksak sa tiyan. Iniimbestigahan pa ng mga awtoridad kung sino ang may kagagawan ng krimen at kung ano ang motibo nito. "
0,"Ang nasabing pakarera ay nakahanda ang papremyo P1.2 milyon na ayon sa Philracom mapupunta sa kampeon ang halagang P720,000. habang P270,000 sa pangalawa at tatanggap naman ng P150,000 sa pangatlo samantalang ang 4th place ay tatanggap ng P60,000 habang sa breeders mapupunta ang P50,000. "
0,"Aasa ang Pilipinas sa ipapadala nitong kabuuang 149 pambansang atleta sa hinahangad nitong makasungkit ng kabuuang limang gintong medalya sa paglahok ng bansa sa ika-17 edisyon ng Asian Games sa Incheon, South Korea sa Setyembre 19 hanggang Oktubre 4. Isinumite ng binuong Philippine Olympic Committee – Philippine Sports Commission Asian Games Task Force ang listahan ng mga pambansang atleta kasama ang 78 coaches at officials sa itinakdang huling araw ng nagoorganisa na Incheon Asian Games Organizing Committee (IAGCO) na pagpasa noong Biyernes, Agosto 15. Optimistiko si PSC Chairman Richie Garcia, na siya ring itinakdang Asian Games chef de mission, na malalampasan ng pambansang delegasyon ang iniuwi ng bansa na 3 ginto, 4 na pilak at 9 na tansong medalya may apat na taon na ang nakakaraan sa Guangzhou, China. “We are keeping our hopes on sports that we mentioned will deliver the gold for us,” sabi ni Garcia, bago umalis tungo sa Nanjing, China para suportahan ang pitong batang atleta na sasagupa sa 2nd Youth Olympic Games. “Based on the criteria that we have set, lahat naman ng ipinadala natin ay capable of winning any color of a medal,” paliwanag pa ni Garcia. Umaasa si Garcia na makakapaguwi ng gintong medalya ang Pilipinas mula sa wushu, basketball, boxing, bowling at cycling. Isasagawa naman ang 17th Asian Games sa loob ng 16 na araw sa ikatlong paghohost ng bansang Korea sa centerpiece event ng Olympic Council of Asia. Matatandaan na naghost ang Korea noon sa Seoul noong 1986 at sa Busan noong 2002."
0,"SAN FERNANDO CITY, La Union – Tiniyak ng Department of Public Works and Highways (DPWH) na sisikapin nilang bilisan ang pagkumpleto sa mga road project para mas mapadali ang biyahe patungo sa mga tourist destination sa Ilocos Sur, lalo na ngayong isinusulong ang Vigan City para mapabilang sa Seven Wonder Cities of the World. Sinabi ni Esperanza Tinaza, information officer ng DPWH-Region 1, na may kabuuang 35 infrastructure project na kinukumpleto ngayon ng DPWH-Ilocos Sur First District Engineering Office, at 11 sa mga ito ay natapos na habang ang 15 ay on-going at 11 ang ibi-bid. "
0,"Ang pagdiriwang ay pangngunahan ni Mayor Gerry Calderon at ng mga miyembro ng Sanggunian Bayan. Ang paksa ng pagdiriwang ay: “Pangangalaga sa Kalikasan, Pagmamahal sa Bayan”. Inihudyat ang simula ng selebrasyon noong Agosto 15 ng timpalak sa pagawit ng mga Kundiman at Orihinal na mga Awiting Pilipino na nilahukan ng mga mag-aaral sa public at private school sa Angono. Sinudan ito ng pagbubukas ng art exhibit sa GMA Center sa Angono Elementary School. Tampok ang tig-20 reproduction ng mga likhang sining tungkol sa buhay ng dalawang National Arist na sina Carlos Botong Francisco at Maestro Lucio D. San Pedro. Sa pagtataguyod ito ng Ayala Museum. Ayon kay Gng. Flory Diaz, ng Angono Tourism and Art Office, sa umaga ng ika-19 ng Agosto ay tampok na bahagi ang isang misa ng pasasalamat sa municipal compound. Kasunod ang Pagpupugay sa Bayan. Itatampok ang cultural presentation ng Himlahi Chorale at ang Balangay Dance Troupe na binubuo ng mga mag-aaral sa Rizal University SystemAngono. Nakatakang maging mga panauhin na magbibigay ng kani-kanilang mensahe at pagbati sina Rizal Gob Nini Ynares, Vice Gob Frisco San Juan, Jr.at Representative Joel Roy Duavit, ng Unang Distrito ng Rizal. at iba pa. "
0,"Tumapos sa ika-32 puwesto ang 16-anyos mula sa Olongapo City at 1st year sa University of the Philippines na si Deldio matapos na itala ang mga oras na 13:08 segundo sa swim, 37:11 segundo sa bike at 22:26 segundo sa run para sa kabuuang 1:14:07 tiyempo. Iniuwi ni Brittany Dutton ng Australia ang ginto sa kabuuang oras na 59.56 segundo habang pilak si Stephanie Jenks ng United States sa oras na 1:00:33 (2) at tanso si Emilie Morier ng France sa 1:00:55 segundo sa event na ginanap sa Xuanwu Lake at tumahak sa 750-meter swim, 20-km bike at 5-km run race course. Matatandaan na si Deldio ay nagawang makapagkuwalipika sa YOG matapos ang kanyang ikalimang puwestong pagtatapos sa ginanap na qualifying event sa Kazahkstan noong Hunyo. Sumailalim din si Deldio sa triathlon camp sa China, Korea at Portugal noong nakaraang taon upang makapagkuwalipika sa YOG Hindi din nakausad sa medal round ng 100-m backstroke ang swimmer na si Roxanne Ashely Yu na kasalukuyang nasa ilalim ng scholarship sa British International School sa Phuket, Thailand kontra sa pinakagagaling na batang swimmer sa buong mundo sa edad na 14 hanggang 18-anyos. Pumang-apat lamang sa Heat 2 ang 17-anyos na si Yu sa isinumiteng 1:05.16 segundo kontra sa nagkuwalipika sa finals na sina Eleni Anna Koutsouveli ng Greece (1:03.48), Robin Neumann ng Netherlands (1:04.84) at si Katsiaryna Afanasyeva ng Belarus (1:05.13). Muling lalangoy bukas, Agosto 19, si Yu sa 200-m backstroke upang umasam muli na makaagaw ng isa sa 222 nakatayang gintong medalya sa pinaglabanang 28 sports sa torneo na dinaluhan ng 3,600 atleta sa 202 bansa. Sasabak sa aksiyon ngayong umaga ang artistic gymnast na si Ava Loreign Verdeflor sa quarterfinals habang ang pambato sa track and field na si Zion Rose Nelson ay magtatangka sa 400-m heats sa Miyerkules. Sasagupa rin si Celdon Jude Arellano sa men’s air rifle sa Miyerkules habang ang pares ng Pinoy archer na sina Bianca Cristina Gotuaco at Luis Gabriel Moreno ay sasalang sa Biyernes, Agosto 22. "
0,"ISULAN, Sultan Kudarat – Bagamat karaniwang maliit na kaso lang ang pagnanakaw, natukoy sa tala ng Tacurong City Police at ng pulisya sa mga karatig-bayan nito na karamihan sa mga naaaresto o sangkot sa nakawan ay pawang dayo lang. Sinabi ni Supt. Junny Buenacosa, hepe ng Tacurong City Police, na ang mga sangkot sa nakawan ay may iba’t ibang grupong sinasamahan bagamat hindi maikakaila na karaniwang kabataan sila at magkakasama sa operasyon ang mga suspek, na mula umano sa mga lungsod ng Koronadal, Davao, Kidapawan at maging sa ilang bayan sa Maguindanao. "
0,"Kontrolado na ng Bureau of Fire Protection (BFP) ang forest fire sa Baler, Aurora. Paliwanag ng BFP, dakong 10:00 ng gabi noong Biyernes nang maapula ang sunog na nagsimula noong Agosto 13 sa bahagi ng Sitio Diguisit sa Barangay Zabali. Tumulong din sa pag-apula ng apoy ang isang chopper ng Philippine Air Force (PAF). Paliwanag ng BFP, malaking tulong ang malakas na ulan sa lalawigan upang tuluyang makontrol ang pagliliyab. Nag-iimbestiga pa rin ang BFP sa naiulat na posibleng pagkakaingin o pag-uuling ang pinagmulan ng forest fire. "
0,"Umakyat na sa 101 ang bilang ng mga namatay sa mga pagguho ng lupa at baha sa Nepal matapos matagpuan ng rescuers ang apat pang bangkay, sinabi ng mga opisyal noong Lunes, habang tumitindi ang pangamba sa posibilidad ng cholera outbreak. Ang walang tigil na ulan noong nakaraang linggo ay nagbunsod ng multiple landslides at baha, sinalanta ang mga pamayanan, libu-libo ang na-stranded at nasira ang mga kalsada sa western plains ng bansa na nasa hangganan ng India. "
0,"Muling ipinaalala ng pamahalaang lungsod ng Tarlac sa mga namamasadang tricycle at may-ari ng motorsiklo na mahigpit nang ipinatutupad ang ordinansa na nag-oobliga sa pagkakabit ng mga muffler o silencers upang maiwasan ang maingay na pamamasada sa siyudad. Ayon kay City Administrator Necito Ng Chua, sa bisa ng City Ordinance No. 01-015, ay kukumpiskahin ang driver’s license at pagmumultahin ng P200 ang unang beses na lalabag, habang ii-impound naman ang motorsiklo at pagmumultahin ng P500 ang may ikalawang paglabag, samantala P1,000 multa at kanselasyon ng operator’s permit ang ipapataw sa ikatlong paglabag. "
0,"Samantala, sinabi ni PISTON National President George San Mateo na hindi pa rin mararamdaman ng mga driver ang kakarampot na rollback sa diesel na kanilang itinuturing na “limos.” Aniya, hangga’t hindi bumababa sa P37 ang presyo ng kada litro ng diesel sa mga gasolinahan sa bansa ay mananatiling nakalugmok sa kahirapan ang mga driver. Determinado ang PISTON na isulong ang P6 fuel discount sa lahat ng gasolinahan bilang ayuda ng gobyerno sakaling pagbigyan ang kanilang hirit sa halip na Pantawid Pasada Program na alok ng gobyerno. "
0,"Matagumpay na naidaos ang 6th Mayor Ramon D. Bagatsing Sr. Racing Festival kung saan ay nagkampeon ang Hagdang Bato sa katatapos na Challenge of Champion Cup sa San Lazaro Leisure Park sa Carmona, Cavite. Umapaw sa kaligayahan ang mga karerista sa ginananap na Mayor Bagatsing Sr. na sinabayan ng Philracom-Bagatsing Cup, Solaire Resorts Cup at PCSO-Bagatsing Cup. Sa kasaysayan ng karera, nasaksihan ng Bayang Karerista ang buong pangyayari sa Challenge of Champion Cup kung saan ay nagkabalikatan ang Boss Jaden, Pinespun, Crucis at nagkampeon na Hagdang Bato. Inaasahan na ni Mandaluyong City Mayor Benjamin Abalos Jr. na ang laban ng kanyang alagang Hagdang Bato at mahigpit na kalaban na Crucis ang siyang papanoorin ng mga karerista. Sa umpisa pa lang ng laban, nakita na ang paglalaban sa unahan ng Hagdang Bato at Crucis hanggang sa pagsapit sa 1,000 meters. Hindi nakitaan ng pagsuko ang Hagdang Bato hanggang sa mamayani at iwanan ang kalaban na imported habang paparating ang dehadong Pinespun at Boss Jaden. Naorasan ang Hagdang Bato ng 1minuto sa 51 segundo sa mahusay na pagdadala ni jockey Jonathan Hernandez. Sa kabilang dako, nagwagi sa Philracom-Bagatsing Cup ang Don Albertini kontra sa Pugad Lawin at tinanghal namang kampeon ang Dark Beauty sa Solaire Resorts Cup. Namayani naman ang Jade Avenue at Miss Manuguit sa Philracom-Bagatsing Cup 1 at 2, ayon sa pagkakasunod. "
0,"Pero ilang araw lang doon ang Drama King dahil kailangan siyang mag-taping para sa Ikaw Lamang. Ginagampanan ni Boyet sa Book 2 ng serye ang role ni Jake Cuenca. Puring-puri ni Boyet ang acting at character portrayal ni Jake sa Ikaw Lamang. Hangang-hanga siya sa kahusayan ni Jake bilang kontrabida sa pagmamahalan ng mga bidang sina Kim Chiu at Coco Martin. Inamin ng premyadong aktor na natutukan niya ang master-serye at kitang-kita niya ang ibinigay na dedikasyon ni Jake sa role. Kaya hindi tuloy niya malaman kung saan niya hinugot ang portrayal niya sa naturang character lalo na sa   matitinding scene o highlights. Dagdag pa ni Boyet, ang role ni Jake ang pinaka-complicated sa lahat dahil ginawa siyang masama ng mga taong nakapaligid sa kanya. "
0,"ANG magkakasalungat na mga balita kung nais nga ba ni Pangulong Aquino na magsilbi ng isa pang termino at ang mga reaksiyon mula sa iba’t ibang sektor ang umagaw sa headlines ng maraming pahayagan. Dahil dito ay nakapahinga tayo sa mga kaso, kontra kaso, mga expose at counter-expose sa Priority Development Assistance Fund (PDAF) at Disbursement Acceleration Program (DAP). Ang balitang hinahangad ng Pangulo na patuloy na pagsilbihan ang bansa ay isang malaking isyu. Ilang buwan na lamang at halalan na sa panguluhan, ang mga interesadong partido ay natural na naglalatag na ng kanilang mga plano bilang suporta sa kanilang mga kandidato. Kung kakandidato ang Pangulo, itataya niya ang record ng kanyang administrasyon. Huhusgahan siya laban sa kanyang sariling record of achievements. "
0,"AKALA namin ay tinalikuran na ng kilalang aktres ang bisyo niya dahil nasubukan na niyang lumagpak sa lupa at nahirapan at natagalan siyang makabangon. Pero hindi pa pala nagbabago ang kilalang aktres dahil nakatagpo siya ng ka-jamming, isang kilalang aktor naman na kasundo niya sa bisyo. Dedma kami nu’ng una sa tsikahan ng non-showbiz friends namin kapag nagkikita-kita kami dahil, unang-una, hindi naman kami close sa mga pinag-uusapang artista kaya keber ba namin. Pero nakapag-comment din kami ng panghihinayang lalo na sa kilalang aktres na nakabalik na sa kanyang career pero heto at bumabalik din sa dating bisyo. Hindi ba siya magpapasalamat na marami pa ring nagmamalasakit sa kanya kaya tinulungan siyang makabangon? “Eh, paano magbabago, mismong karelasyon niya ang ka-jamming niya kapag nasa bahay sila,” say ng non-showbiz friend namin. “Sinasadya ‘yun ng karelasyon niya para hindi siya iwan ni _____ (aktres) para may kinakapitan.” Akala pa naman namin ay matino ang karelasyon ng kilalang aktres, kasi nga siya ang tumutulong dito financially noong lugmok ito sa buhay. Eh, ano naman ang problema ng kilalang aktor na nasa peak pa naman ng kanyang career at hindi pa rin tumitigil sa masamang bisyo? “Reggee, kapag may pera ka at mayayaman ang mga kaibigan mo at ganu’n ang trip nila, siyempre, join siya, feeling niya, in siya sa ganu’n. At saka pampagising ‘yun kasi kaliwa’t kanan ang work nila at hinahanap na rin ng katawan nila ‘yun,” sagot ng non-showbiz friend namin. May pagkakataon nga raw na inimbita sa birthday party si Kilalang Aktor ng non-showbiz friends namin dahil close nila at nangakong pupunta, pero sa isang kundisyon, dapat ay may kuwarto siya para may privacy dahil nga may gagawin siya. “Naloka si _____ (birthday celebrant) dahil ayaw niya ng mga ganu’n dahil gusto niya saya-saya lang at inuman, walang bisyu-bisyo. Kaya ang ending, hindi na lang siya pinapunta kasi mahirap na, baka magkaroon ng gulo, eh, madamay pa si _____ (birthday celebrator),” kuwento ng non-showbiz friends namin. Kaya pala parang iisa na ang itsura ng kilalang aktor at kilalang aktres, parang mga zombie ang mga mata kapag kausap at kapag tumingin. Sana magbago na sila, Bossing DMB kasi nakakahinayang talaga dahil mahusay naman silang mga artista. Ang nakakalokang sabi sa amin, “Ano ka ba, lahat ng magagaling na artista, maski sa Hollywood, may masamang bisyo!” Susme, parang mas okay na palang maging ‘ham actor’ kaysa premyado ka nga, puro bisyo ka naman, ha-ha-ha!"
0,"Sa anim na pahinang petisyon, hiniling ng akusadong si Takpan Dilon, sa pamamagitan ng kanyang abogadong si Marlon Pagaduan, sa CA ang pagpapalabas ng temporary restraining order (TRO) upang mapigilan ang paglilipat sa kanya sa QC jail annex. Kabilang sa mga pinangalanang respondent sa petisyon sina QC-RTC Branch 221 Judge Jocelyn Solis-Reyes at Judge Genie Gapas-Agbada, na umaasiste kay Reyes. "
0,"LINGAYEN, Pangasinan— Gutay-gutay nang matagpuan ang isang 86-anyos na babae na hinabol ng taga ng kanyang lasing na anak sa Barangay Basing ng bayang ito. Sa report kahapon ng Lingayen PNP, bandang 10:30 ng gabi noong Sabado nang malasing ang suspek na si Eusebio Castro, 57, ng nabanggit na lugar at napagdiskitahan ang inang si Librada Castro, biyuda. Bago ang madugong insidente ay umiinom ng alak ang suspek sa kanilang bahay nang sawayin siya ng ina dahil sa ingay at gabi na, ngunit imbes na tumahimik ay kinuha niya ang kanyang samurai at pinagtataga ang ina. Tumakas palabas ng bahay ang biktima ngunit hinabol siya ng suspek hanggang sa kalsada. Nahuli ng pulisya ang suspek at sasampahan ng kasong parricide. "
0,"BUGBOG na ang paksa hinggil sa paggunita at pagpapahalaga sa ating sariling wika. At batid na nating lahat na si Presidente Manuel L. Quezon ang Ama ng Wikang Pambansa. Subalit mananatiling nag-aalab sa ating kaibuturan ang pagtatanggol at pagmamahal sa Filipino – ang wikang sarili ng mga mamamayang Pilipino. Gayunman, kabilang ako sa mga hindi nagsasawang dumakila sa ating wika. Maaaring isang kabalintunaan sapagkat ako ay tunay na Ilocano. Subalit sa mula’t mula pa lamang, ito na ang wikang kinagisnan ko at niyakap hanggang sa ating pagsusulat, kahit paano, ng halos lahat ng sangay ng panitikan. Ito marahil ang dahilan ng ating panggagalaiti kapag may mga nagtatangka na lumpuhin ang ating wika upang mapairugan lamang ang makasariling kapakanan o interes; upang itago lamang ang mga pagkukunwari sa pagtangkilik ng Filipino. Hindi ba pati ang ilang institusyong pang-edukasyon ay nagmamagaling sa pagtatanggol sa mga wikang banyaga; mistulang minamaliit ang ating wika? Ang ganitong mga balakid ang kaagad winasak ni Presidente Quezon nang kanyang buhayin ang Surian ng Wikang Pambansa upang linangin, paunlarin at palaganapin ang Filipino – na noon ay tinaguriang Tagalog. Maliwanag na nakita niya na ito nga ang wikang magbubuklod at magpapatatag sa ating lipunan. Ngayon, hindi pasisinungalingan na ang Filipino ay nauunawaan, binibigkas at isa nang tulay ng pagkakaunawaan ng ating mga kababayan mula Batanes hanggang Jolo. Sa pagkakataong ito ay hindi marahil isang kalabisang pag-ukulan ng walang hanggang pagdakila si Presidente Quezon. At sa pagkakataon ding ito, hindi pa marahil huli ang lahat upang paabutin ko sa pamunuan ng Lungsod ng Quezon, lalo na noong panahon ni Mayor Ismael Mathay, Jr., ang aking pasasalamat sa pagkakaloob sa akin ng Gawad Manuel L. Quezon sa larangan ng pamamahayag. Ang pasasalamat sa karangalang ito, na naihahabol din, ay isang makabuluhang paggunita na lalo pa nating mahalin at iluklok sa pinakamataas na pedestal ang Filipino – ang wika ng pagkakaunawaan na sumagisag sa pagkamakabayan. "
0,"MAUBAN, Quezon— Isang 61-anyos na lalaki ang namatay habang 10 iba pa ang nasagip nang lumubog ang kanilang sinasakyang bangkang-de-motor sa karagatang sakop ng Barangay Cag-siay 11, sa bayang ito noong Sabado ng hapon. Ayon ulat ng otoridad ang nasawi ay si Pedro Gonzales Pablo Jr, at ang iba pang nailigtas ng mga tauhan ng Mauban Philippine Coast Guard Station, Mauban police, Fire Brigade at mangingisda ay sina Joseph Tala Hutalla, 29, single, customer service, at residente ng Barangay Ilayang Iyam, Lucena City; Rosalinda Pablo Jr., Xavier Pablo, Marie Pablo, Simon Pablo, Stephany Pablo, Xyra Pablo, Freya Pablo, Chelsea Pablo, and Rochelle Pablo, pawang taga-Sitio Dalig, Barangay Cag-siay II ng bayang ito. Ayon sa ulat, makaraang sagipin ay nagreklamo ng pananakit ng dibdib si Pablo kung kaya’t agad na isinugod sa Mauban District Hospital ang subalit patay na ng dumating. Dakong 4:00 ng hapon, naglayag ang hindi rehistradong bangkang de motor na ino-o-perate ng magkapatid na Oniel at Neptali Sollestre Basas. Pagsapit sa pagitan ng Cag-siay II at Cagbalete island, hinampas ng malaking alon ang bangka at lumubog. – Danny J. Estacio "
0,TARLAC CITY— Pinangunahan kamakailan nina Senador Teofisto Guingona III at Bulacan Governor Wilhelmino Sy-Alvarado ang pagpapasinaya sa bagong operating room building ng Bulacan Medical Center sa Malolos City. Magsisilbing administrative office ang unang palapag at operating room at eye care center naman ang ikalawang palapag. Ang P15 milyon mula sa dating Priority Development Assistance Fund ni Guingona ang nagbigay daan sa ospital upang makabili ng mga bagong kagamitan tulad ng Endoscopy sa health diagnosis at Stellaris Machine sa eye operation. 
0,"CABANATUAN CITY— Bilang bahagi ng reporma sa pangasiwaan sa pambansang patubig, labing-isang opisyal ng National Irrigation Administration ang sabay-sabay na binalasa o ni-relieve sa puwesto kabilang na ang isang assistant administrator at hepe ng Upper Pampanga River Integrated Irrigation System (UPRIIS) ng National Irrigation Administration (NIA). Batay sa NIA Board Resolution 8084, ni-relieve sa kanilang puwesto sina Asst. Administrator Julius S. Maquiling, UPRIIS Operations Manager Josephine Salazar at mga Regional Managers Reynaldo Puno, John N. Celeste; Vicente Vicmudo, Efren Roqueza, William Ragodon, Mario Sande; Alejandro Alberca, Department Manager Florencio David at Division Mgr. Guillermo C. Mercado. Nanatili naman sa puwesto ang walo pang opisyal ng NIA na sina Regional Manager John Socalo ng Cordillera Administrative Region (CAR); Antonio Lara, Region-2; Gerardo Corsiga, Region 6; Romeo Quiza, Region 8; Diosdado Robles, Region 9; Ali Satol, Region-12; Encarnacion Soriano, Region 13; Mariano Dancel, Department Manager ng Magat River Integrated Irrigation System (MARIIS). "
0," NGAYON ay Undas o Araw ng Mga Patay. Ito ang araw ng pag-alala sa mga yumaong mahal sa buhay na minsan ay nakasama natin sa mundo ng mga buhay. Igalang natin ang kanilang mga alaala. Huwag sana nating gayahin ang kulturang kanluranin (Western culture) na ang itinatampok ay mga imahen ng mga multo, maligno, halimaw, nakatatakot na mga maskara, at costumes. Bakit mga pangit at nakatatakot na imahen, larawan at maskara ang itatampok natin sa Araw ng mga Patay? Sabi nga ng mga paring katoliko, alalahanin natin ang yumaong mga mahal sa buhay sa pamamagitan ng pagpapasuot sa mga bata ng mga damit-santa at kanais-nais na mga tao at hindi ng imahen ng mga kalansay, buto, bungo at kung anu-ano pang negatibo. Ipinagtanggol ni PRRD sina dating commissioner Nicanor Faeldon at Isidro Lapeña sa kontrobersiya sa Bureau of Customs (BoC). Hindi raw corrupt ang dalawang opisyal kundi biktima ng corrupt system ng ahensiya. Nag-akusa si Jose Ma. Sison, founder ng Communist Party of the Philippines (CPP), na magdedeklara ng martial law si PDu30 sa buong bansa sa Enero 2019 upang masiguro ang tagumpay ng mga alyadong kandidato. Ayon kay Joma, magdedeklara ng martial law ang ating Pangulo sapagkat nag-aalala siyang baka matalo ang kanyang mga kandidato sa 2019 midterm elections. Takot daw si PRRD na kapag natalo ang mga kandidato niya sa Kamara at Senado, darami ang oposisyon sa dalawang kapulungan at posibleng siya ay ma-impeach."
0,"Isang negosyanteng Chinese ang natangayan ng mahigit kalahating milyong piso makaraang mabiktima ng umano’y miyembro ng “Salisi” gang sa loob ng isang restaurant sa Pasay City, iniulat ng Southern Police District (SPD). Dumulog sa tanggapan ng Pasay City Police si Haiming Liu, 36, ng Makati City. Samantala, inaalam pa ng awtoridad ang pagkakakilanlan ng lalaking suspek. Sa naantalang ulat, naganap ang pagnanakaw sa loob ng isang restaurant na matatagpuan sa Shore Residences, SM Mall of Asia Complex, sa Pasay City nitong Oktubre 29, dakong 7:45 ng gabi. Nasa loob ng restaurant si Liu nang tangayin ng suspek ang kanyang itim na bag, na naglalaman ng P500,000 cash; 4,000 Hong Kong dollars; driver’s license at iba’t ibang card. Nagsasagawa ng follow-up operation ang awtoridad. "
0,"Hindi nasaksihan ni Pangulong Duterte ang groundbreaking ng Marawi City reconstruction, nitong Lunes. Ito ang kinumpirma kahapon ni Presidential Spokesman Salvador Panelo, Jr., matapos na hindi dumating ang Pangulo dahil may inasikasong mahalagang usapin. Matatandaang ilang beses nang naunsyami ang nasabing groundbreaking dahil sa pagnanais ng mga taga-Marawi na pangunahan ng Pangulo ang naturang aktibidad. "
0,"Patung-patong na kaso ang kinakaharap ng isang bumbero at kanyang kaibigan matapos umanong manipa, magmura at magwala sa loob ng emergency room ng isang pampublikong ospital sa Caloocan City, kamakalawa ng gabi. Nakakulong ngayon sa Caloocan City police sina Nino Mabuti, 28, bumbero, nakatalaga sa Mandaluyong City Hall; at Jesse Buenavista, 24, kapwa naninirahan sa Phase 9, Package 2, Block 4, Lot 5, Barangay 176, Bagong Silang, Caloocan City. Ayon kay Roberto Estrella, 57, security guard ng Dr. Jose N. Rodriguez Memorial Hospital na matatagpuan sa Bgy. 188, Tala, Caloocan City, pumasok ang mga suspek sa loob ng emergency room para ipagamot ang kapatid ng bumbero, na umano’y nabundol ng sasakyan. Dahil standard operation procedure (SOP) ng ospital na pasyente lang ang nasa loob ng ER, pinalabas ng sekyu si Mabuti, ngunit nagalit ito at sinipa sa hita ang una. Dito lumapit sina Jerico Lando, 28, nurse; Charlamagne Sdler, 30, doctor, Leslie Marie Rosario, 87, pediatric consultant; at Evelyn Saldua, 38, nursing attentant, para pakalmahin ang bumbero, pero lahat sila ay pinagmumura ng huli. Dito na humingi ng tulong ang iba pang kawani ng ospital sa mga barangay tanod at hinuli si Mabuti, habang si Buenavista ay nakatakbo, ngunit makalipas ang ilang minuto ay nahuli rin siya ng mga operatiba ng Station Investigation Unit ng North Extension Department. Nahaharap ang mga suspek sa mga kasong alarm and scandal, slight physical injury at oral defamation (5 counts). "
0,"Sa kulungan ang bagsak ng magpinsan matapos na maaresto sa follow-up operation makaraang holdapin ang isang estudyante sa Navotas City, kahapon ng madaling araw. Nahaharap sa kasong Robbery With Violence Against or Intimidation of Person ang mga suspek na sina Ronnie Abiday, 22; at Ker Jayson Javier, 19, kapwa ng Barangay North Bay Boulevard ng naturang lungsod. Ayon kay Dimple Jane Pascual, 18, sumakay siya sa pampasaherong jeep galing Balut, Tondo, Maynila at pauwi na, dakong 1:19 ng madaling araw. Bumaba umano siya sa Catleya Street, at naglakad papunta sa kanilang bahay nang sumulpot ang mga suspek at siya ay hinoldap. Sa takot ng dalaga, ibinigay nito ang kanyang cell phone, na nagkakahalaga ng P5,000, saka tumakas ang mga suspek patungong C-3 Road Bgy. NBBS, Navotas City. Nagpasaklolo si Pascual sa mga pulis at tuluyang nadakip ang magpinsan sa NBBS. Nabawi ang cell phone ng biktima. "
0,"ALAXAN nga, please! Nagmamadali akong nagtungo sa isang botika bago ang aming flight patungong Tacloban City nitong nakaraang Biyernes. Nangingirot pa ang aking katawan mula sa mahabang biyahe na halos umabot ng 600 kilometro mula Maynila hanggang Baler, Aurora at pabalik dalawang araw bago ang aking Tacloban City trip. Nananakit ang aking buong katawan dahil kami’y sakay ng big bike patungo sa Baler. Hindi namin maikakaila na mas masarap ang biyahe na naka-motorsiklo dahil dama namin ang sariwang hangin sa aming ruta. Nandiyan din ang challenge sa pagmamaneho ng motorsiklo sa mga lugar na matrapik at maraming sagabal sa kalsada. Ito ang tunay na adventure, ika nga. Ngunit ang kapalit nito ay ang sakit ng katawan, lalo’t na’t hindi na ako bumabata. Ako ay mapalad na naimbita ng Yamaha Philippines para makibahagi sa Yamaha Tour de Rev-Visayas leg. Ang programang ito ay isang pamamaraan ng higanteng Japanese motorcycle company upang pasalamatan ang mga owner ng Yamaha motorbikes at dahil din sa kanilang pagiging tapat sa Yamaha brand. Nitong mga nakaraang buwan, ako’y naging bahagi rin ng Tour de Rev-Luzon at Tour de Rev-Mindanao kung saan tinamasa namin ang magagandang tanawin, masasarap na pagkain at hanep na pakikisama ng mga residente sa dalawang rehiyon na ito. Bukod sa naitataguyod ang riding safety sa inisyatibo ng Yamaha, naisusulong din ang moto tourism na malaking tulong sa ekonomiya ng mga munisipalidad at siyudad sa malalayong lugar. Isang malaking prebilehiyo ang pagkakaroon ng pagkakataon na maikot natin ang Pilipinas at makita ang likas na yaman nito na hindi kayang pantayan ng ibang bansa. Subalit higit dito, naging emosyonal din para sa akin ang Tour de Rev- Visayas dahil nabisita ko ang Samar at Leyte na sinalanta ng Super Typhoon Yolanda noong Nobyembre 2013. Tandang-tanda ko pa ang mga news report na nagpakita kung paano halos nabura sa mapa ang maraming baybaying lugar ng dalawang lalawigan na ito, dahil sa lakas ng hangin at biglang pagtaas ng tubig dulot ng Yolanda. Libu-libo ang namatay sa insidente. Sa aking pananaw noon, mahihirapang makabangon pa ang mga nasalantang lugar ng super typhoon. Nitong nakaraang araw, bigla kong kinain ang aking mga binitawang salita. Bumalik na sa normal ang kabuhayan at kaayusan sa Leyte at Samar. Maayos na at malinis ang mga kalsada, at kakaunti na lamang ang mga bakas ng pananalasa ng bagyo tulad ng mga nasirang bahay at imprastraktura. Para sa mga taga-Samar at Leyte, saludo ako! "
0,"LALARGA sa Simunul Island sa Tawi-Tawi ang Philippine Sports Commission (PSC)-Women’s Street Volleyball sa Nobyembre 3-6. Kabuuang 600 kababaihan buhat sa 15 barangay ang inaasahang makikilahok sa nasabing event na pinamumunuan ni Women in Sports Oversight Commissioner PSC Commissioner Celia Kiram at ng mismong Mayor ng Simunul na si Nazif Ahmad Bayo Abduraman. “The people of Simunul are very much into sports, especially volleyball. They play it in every street, down to the beach area,” ani Kiram. “We have excellent players in this region. That is why we are also promoting our grassroots development here and discover future talents that will be soon be part of our national team,” aniya. Ibinigay na halimbawa ni Kiram ang panalo ng Tawi-Tawi Volleyball Team kontra sa National Team nitong 2018 Philippine National Games na ginanap sa Cebu. Samantala, nakatakda ring magkaloob ng mga sports equipments ang PSC sa lokal na pamahalaan ng Simunul sa apat na araw na pagtatanghal ng nasabing event. "
0,"PARANG gusto naming abutan ng mikropono si JM de Guzman habang kausap namin siya kasama ang ilang katoto pagkatapos ng mediacon ng pelikulang Kung Paano Siya Nawala, dahil ang hina-hina ng boses niya, na parang siya lang yata ang nakaririnig. Humihina kasi ang sagot niya nung tanungin namin kung ano ang real score nila ni Barbie Imperial, na katambal niya sa natapos ng seryeng Araw Gabi. “Magkaibigan po kami,”mahina niyang sagot na kailangan pa naming ipaulit. Anong klaseng magkaibigan? Kasi nakukuhanan sila ng litratong sweet at “manugang” pa ang tawag kay JM ng mommy ni Barbie. Napangiti ang aktor. “Ganu’n po talaga si mommy, sweet po. Opo, lumalabas talaga kami ni Barbie.”Saan papunta ang paglabas-labas nila ni Barbie? Nanliligaw ba siya sa dalaga?“Ano po..,basta!”paiwas na sagot ng napangiting si JM. “Magkaibigan po kami, hindi pa po kami.”At dahil maraming gustong magpa-picture sa kanya ay napuputul-putol ang panayam naming sa aktor. Pero nagpahabol siya sa amin: “’Pag kami (Barbie) na, ikaw unang makakaalam.”Naku, JM pangako mo ‘yan, ha! Anyway, sa naunang interbyu sa aktor ay nalaman naming matagal na pala silang nagkakilala ni Rhian Ramos, na leading lady niya sa Kung Paano Siya Nawala, pero hindi siya kaagad natandaan ng aktres dahil malayo ang hitsura ng aktor noon. “Ano kasi siya, nagra-rap siya noong napanood ko sa Hard Rock Café. Tapos wala siyang buhok (kalbo) at medyo chubby siya. Kaya nga tinanong ko kung nagra-rap siya, hindi niya inamin nu’ng una,” kuwento ni Rhian. “Nahiya kasi ako. Oo, nagra-rap ako noon. Ako nga ‘yun!” Hindi na raw naituloy ng aktor ang pagra-rap dahil nabago na ang hilig niya sa musika, at pawang acoustic naman ang ini-record niyang kanta noon under Star Music. Puro ngiti rin ang sagot ng aktor nu’ng tanungin namin kung hindi ba siya nagkagusto kay Rhian?Kapag ibang artista na puro ngiti ang isinasagot sa reporters ay naiirita ang karamihan, pero pagdating kay JM ay hindi, dahil love na love siya ng lahat. Marunong kasing maglambing ang aktor at dadaanin ka sa mga papungay-pungay nitong mata na akala mo nasa harap pa rin siya ng camera. Ha, ha, ha! "
0,"WINAKASAN ng Far Eastern University ang tatlong taong paghahari ng National University habang napanatili ng De La Salle ang hawak nila sa women’s title sa ikalawang sunod na taon sa pagtatapos ng UAAP Season 81 chess tournament nitong weekend sa UST Quadricentennial Pavilion. Nakakolekta ang Tamaraws sa loob ng 14-rounds ng kabuuang 40 puntos upang makamit ang kanilang14th men’s overall title habang naiuwi naman ng Lady Woodpushers ang kanilang ika-9 na kampeonato sa women’s matapos makatipon ng 43 puntos. Sa katunayan, sa penultimate round pa lamang ay nakakasiguro na ang FEU sa men’s title matapos nilang magtabla ng De La Salle (2-2) noong Sabado. Pormal nilang sinelyuhan ang kanilang kampeonato sa pamamagitan ng 2.5-1.5 na panalo kontra eventual third placers Adamson University sa huling round noong Linggo. Pinangunahan ni Rookie of the Year winner at Board 2 gold medalist Jeth Morado ang tagumpay ng Tamaraws katulong si Board 4 gold medalist Romy Fagon. Bilang konsolasyon para sa NU, napanalunan ni International Master Paulo Bersamina na siyang nagwagi ng gold medal sa Board 1 ang season MVP award sa ika-4 na sunod na taon habang nagwagi rin ng gol medal si Arnel Ilagan para sa Board 6. Pinamunuan naman ang Lady Woodpushers ni WCM Mira Mirano na siya ring tinanghal na tournament MVP at Board 1 gold medalist, katulong ang teammate na si Samantha Revita na nagwagi naman bilang Rookie of the Year at Board 4 gold medalist at Ella Moulic na gold medal winner naman sa Board 3. Huling tinalo ng De La Salle ang FEU, 4-0, at Universityof the Philippines, 3.5-0.5 noong Sabado at Linggo ayon sa pagkakasunod para selyuhan ang panalo. Tumapos namang segunda ang Lady Maroons at pangatlo ang Lady Falcons. Sa juniors division, napanatili ng FEU-Diliman ang boys title sa ika-4 na sunod na taon sa pamumuno ni Dale Bernardo, beterano ng 19th Asean Chess Age Group Championship, na syang tinanghal na season MVP habang nakopo ng NU ang una nilang girls crown sa pangunguna ni MVP Fide Master Allanney Jia Doroy. "
0,"NAKITA namin ang picture nina Elmo Magalona a t Janella Salvador kasama sina Kathryn Bernardo at Daniel Padilla, bago ang show nila sa Canada. Magkatabi at nakangiti sina Elmo at Janella, pero kitang pilit ito, malayo sa “tunay na ngiti” nina Daniel at Kathryn. Kung titingnang mabuti sina Elmo at Janella, hindi lang pilit ang kanilang mga ngiti, pansin din ang lungkot sa kanilang mga mata. At ang ngiti nila, halatang basta ngumiti lang. Kapansin-pansin din ang distansiya sa pagitan nila. Kung dati ay nakaakbay si Elmo kay Janella sa mga litratong magkasama sila, sa latest picture nila ay nasa likod ang mga kamay ni Elmo, habang nasa harap naman ang mga kamay ni Janella, at may hawak na cell phone. Wish ng ElNella fans na habang nasa Canada sina Elmo at Janella ay makapag-usap ang dalawa at ayusin ang dapat nilang ayusin. May nag-comment nga na sana, sa pagbalik sa Pilipinas nina Elmo at Janella ay friends na uli sila, kahit pa hindi na sila magkabalikan. "
0,"Karamihan sa mga kalsadang nililinis ay nabagsakan ng mga bato, naharangan ng inagos na mga basura, makapal na putik, at gumuhong lupa. Sa ulat ng DPWH-Bureau of Maintenance (DPWH-BOM), simula Oktubre 31, 2018, labing-apat (14) na kalsada sa CAR ang hindi maaaring daanan na kinabibilangan ng Benguet (Kennon Road, Baguio-Bontoc Road – K0362+680- K0362+780, Busa Section, Sabangan, Mt. Province. Kabilang din sa naapektuhan ng clearing operations ang bahagi ng Cong. Andres Acop Cosalan Road, K0356+600, Man-asok, Sebang, Buguias,Acop- Kapangan-Kibungan-Bakun Road, K0345+600 – K0345+670, Bagtangan, Gambang, Bakun. Nasira rin ang bahagi ng Baguio – Eastern Link Circumferential Road, K0248+680; Apayao -Apayao-Ilocos Norte Road, K0609+970 Kabugao; Claveria- Calanasan-Kabugao Road – K0660+300, Maratang Section Eva Calanasan, K0695+100-K0695+125, Poblacion section, K0695+250-K0695+265, Poblacion section, K0678+200-K0678+650, Gattaban Section, Calanasan, K0681+450, Baduang Section, Calanasan. Sa Region 2, may siyam na isinarang kalsada na kinabibilangan ng Cagayan – Abusag Overflow Bridge, along Baybayog- San -Jose-Baggao-Dalin-Sta. Margarita Road; Massisit Bridge 2, K0523+336, Baybayog-San Jose-Baggao-Dalin-Sta. Margarita Road; Itawes Overflow Bridge, K0519+(-1044), Cagayan- Apayao Road, Sta. Barbara. Isabela – Cabagan – Sta. Maria Bridge, Siffu Bridge, Nueva Viscaya – Runruno Bridge no. 2, K0319+(-830), Bambang-Kasibu-Solano Road; Nueva Vizcaya Benguet Benguet, K0256+200, Quirino – NRJ Villa Hermosa-San Pedro- Cabua-an-Ysmael-Disimungal Road, Brgy. San Pedro – San Pedro Overflow Bridge, K0367+768, Ngilinan Overflow bridge, K0368+628 to 369+015, Victoria- Kasibu Road- Lacab Bridge Detour Road, K0371+200. "
0,"“If only I was there, I could have help them,” ito ang maluha-luhang na pahayag ni Allan Baricuatro nang mabalitaan na nasawi ang kanyang misis at apat na anak nang masunog ang kanilang lugar sa Purok 4, Zone 2, Fuentes, Barangay Maria Cristina, Iligan City, Lanao del Norte, kamakailan. Aniya, mag-isa na lamang siya sa buhay matapos ang sinapit ng kanyang pamilya. Kahapon, nagtungo sa Maynila si Baricuatro, 46, upang sumailalim sa medical examination bago ito bumalik sa kanyang trabaho sa ibayong-dagat ngayong buwan. Sinabi niya na ngayong araw sana ang kanyang pre-departure orientation seminar (PDOS), ngunit hindi ito natuloy dahil sa insidente. “Maybe I could have acted upon and would be able to help them,” aniya. Bukod sa asawang si Lilibeth Baricuatro, 31, nasawi rin ang mga anak nito na sina Frances Bernard, 15; Jathan Alan, 10; Nathaniel, 7; at Xander Ram 7. Magkakahiwalay ang bangkay ng mga ito nang nadiskubre sa banyo at kuwarto ng kanilang bahay, nitong Martes. Sa ulat ng Bureau of Fire Protection (BFP), sumiklab ang apoy sa ibang bahagi ng bahay ng isang Jocelyn Alcover, na inookupahan ng mag-iina. "
0,"NAGBALIK ang reyna ng beach volleyball at siniguro ni Charo Soriano na magiiwan ng marka sa Beach Volleyball Republic On Tour. Kasangga ang matibay ding si Bea Tan, nakopo ng kanilang tambalan ang women’s crown, habang nagwagi sina KR Guzman at Ian Yee sa men’s division kamakailan sa Lio Beach sa El Nido, Palawan. Kinatawan ang Seda Hotels, ginapi nina Soriano at Tan ang tambalan nina Dzi Gervacio at Roma Doromal ng Perlas, 21-16, 21-19, sa championship match at makumpleto ang 6-0 winning run sa two-day spikefest. Nanaig naman ang University of Santo Tomas alums na sina Guzman at Yee kontra kina DAF-ARMM Hach Gilbuena at Edmar Flores, 21- 15, 21-17 para makopo ang korona. Ito ang unang titulo ni Soriano sa liga na huling naglaro noong Hunyo sa Sta. Ana Open. Winalis nila ang apat na laro sa pool match tungo sa sumunod na stage ng laro. Naging doble naman ang selebrasyon kay Guzman matapos makasapasa ang dating UAAP champion sa electronics engineer licensure examinations nitong Biyernes. Nakamit ni Guzman ang unang BVR title mula nang magwagi ng back-to-back kasama si Krung Arbasto sa Cabugao, Ilocos Sur at Dagupan leg. Sa semifinals, ginapi nina Soriano at Tan sina Lio Crusaders’ Sydney Eleazar at Paulina Ong, 21-10, 21-7, habang nakamit nina Gervacio at Doromal sina Balai Adlao’s Gizelle Tan at Ria Lo, 21-10, 21-5. Tinanggap ng women’s at men’s champions ang tig-P50,000 cash prize. "
0,"SA interbyuhan namin kay JM de Guzman pagkatapos ng mediacon ng pelikula niyang Kung Paano Siya Nawala, katambal si Rhian Ramos, natanong ang binata kung alam niya na mahusay siyang aktor kaya nananatili pa rin siya sa showbiz hanggang ngayon. “Hindi ko po alam.” Ito ang natatawang sagot ni JM sa nabanggit na tanong ng katotong Isah Red, dating entertainment editor ng Manila Times. “Hindi ko po iniisip, inaalis ko po (sa isip ko). Kasi ‘pag ganu’n, wala nang ano (room for improvement),”sabi ni JM. “Oo n g a p o . S o b r a n g nagpapasalamat ako sa ABS-CBN at kay Direk Ruel (Bayani), at sa lahat ng producers na kinukuha ako sa pelikula,” sabi ni JM. “Maraming parts sa buhay ni Lio (karakter niya sa pelikula) na nata-tap ko sa personal kong buhay at napagdaanan ko rin. Naka-connect ako sa kanya.” "
0,"MALAKAS na sinimulan Woman Fide Master (WFM) Antonella Berthe “Tonelle” Murillo Racasa ang kampanya para maiwui ang korona sa kiddies category habang nagpakitang gilas si National Master Julius “Ashitaba Boy” Sinangote dahil sa mas mataas na tiebreak points kontra kay Ricardo Batcho para maibulsa ang Open division title sa katatapos na 2018 Mayor’s Cup Chess Tournament sa Robinsons Place Balibago Angeles City, Pampanga. Ang 11-anyos Grade 5 pupil ng Home School Global at pambato ng Mandaluyong City ay nagwagi sa apat na nalalabing laro para tumapos ng 6.5 puntos kasama na ang pagtarak ng malaking tagumpay kontra kay dating solo leader Franchesca Largo na nanatili naman sa anim na puntos, ang iskor din na naitala nina April Joy Claros at Christian Erickson Costuna. Kabilang sa mga dinaig ni Racasa ay sina Marcus Chamael Paruli sa first round, Irish Chinamling sa second round, Oshrie James Reyes sa fourth round,Julio Sante David sa fifth round, MIke Emmanuel Mendoza sa sixth round bago talunin si Franchesca Largo sa seventh ay final round. Nakipaghatian siya ng puntos kay Alfred Miranda Jr. sa third round. Sa panig naman ni Sinangote na suportado ni Lead Broker Mark Anthony Yabut, nakipaghatian siya ng puntos kay Batcho sa final canto para mapuwersa two-way tie sa first place na may tig 6.5 puntos sa Open division na suportado ng local government ng Angeles City, Pampanga sa gabay ni Mayor Edgardo D. Pamintuan at ng Angeles City Sports Office. "
0,"Ngunit kung mabibigo sa kamay ng Beermen at magwawagi ang Katropa sa laban nito kontra sa kasalukuyang lider Barangay Ginebra (8-2) sa Linggo, ang Bolts ang makakasama ng Rain or Shine, Northport at Columbian Dyip na maagang magbabakasyon. Sa kabilang dako, bagamat nakakasiguro ng pasok sa susunod na round sa hawak na kabaligtarang markang 6-4(panalo-talo), tiyak namang hindi rin papatalo ang Beermen na gustong makabuwelo papapasok ng quarterfinals. Mauuna rito, maisiguro naman ang pag-usad nila sa quarters at makaiwas na sa kumplikasyon gaya ng pagdaan sa playoff para makausad ang tatangkain ng NLEX sa pagsagupa nila sa ousted ng Rain or Shine Elasto Painters. Ganap na 4:30 ng hapon ang tapatan ng dalawang koponan bago ang salpukan ng Beermen at Bolts ganap na 6:45 ng gabi. Kasalukuyang nasa solong ikalimang puwesto ang Road Warriors hawak ang patas na markang 5-5 kasunod ng pumapang-apat na Beermen na bumubuntot sa magkasalong Phoenix at Blackwater sa 3rd spot (7-3) at second running Alaska at Magnolia (8-3). "
0,"KINUMPIRMA ng isang taga- ABS-CBN na magre-reformat ang ASAP simula sa Nobyembre 18. Walang binanggit sa amin kung sino ang mawawala sa programa, pero ang siniguro ay sina Piolo Pascual, Ogie Alcasid, Sarah Geronimo, Luis Manzano, Billy Crawford at Regine Velasquez ang main hosts ng bagong Sunday variety show. Hindi naman nabanggit sa amin kung semi-regular bilang hosts sina Gary Valenciano at Martin Nievera. “Technically wala namang mawawala, siguro semi-regular lang, kasi loyal naman sila (artists), “sabi sa amin ng taga-Dos. Kung walang mawawala, bakit kailangan pang mag-reformat? “May mga babaguhin, kasi siyempre for 20 years, baka nasawaan na rin ang tao,” paliwanag sa amin. Sinundot namin ng tanong kung anong mababago sa show? Babaguhin ba ang disenyo ng stage? Anong mga segment ang idadagdag o mawawala? “Panoorin mo na lang,” sabi sa amin. Samantala, may nagbulong sa amin na magpapalit daw ng mga tao sa show, dahil ang kasalukuyang head ng ASAP ay may bagong show, kaya hindi na nito kakayanin pa ang workload. Tama ba ang narinig namin na mapupunta na ang ASAP sa unit ni Lui Andrada, business unit head ng Gandang Gabi Vice, Kids Choice, at marami pang iba na pawang panalo sa ratings game. Saktong naka-online si Lui habang tinitipa namin ang balitang ito kaya tinanong namin kung totoong siya na ang may hawak ng ASAP. “Yes, it’s true. It’s under my unit now. Walang mawawala (artists), “tipid na sagot sa amin ng bagong bossing ng ASAP. Inalam namin kung may bagong segment, at kung ano ang mawawala sa bagong ASAP. “Walang carry over na segment,”sabi ulit ni Lui. Major reformat ang mangyayari sa buong programa kung gayon. Tinanong na rin namin siya kung pati ang titulo ng show ay babaguhin na, pero hindi na niya kami sinagot pa. Binalikan namin ang nauna naming kausap na taga-Dos, pero hindi na rin siya nagkuwento. Paulit-ulit lang niyang sinasabi na panoorin namin ang bagong ASAP sa Nobyembre 18 para masagot ang mga tanong namin."
0,"Ipinasa ng House Committee on Ways and Means sa pamumuno ni Rep. Estrellita Suansing (1st District, Nueva Ecija) ang panukalang batas na magpapalakas sa National Museum of the Philippines (NMP) upang matupad ang mandato nito. Pinalitan ng panukalang “National Museum of the Philippines Act” ang House Bill 1177 na inakda ni Deputy Speaker Pia Cayetano, HB 1502 ni Rep. Gary Alejano (Party-list, Magdalo), HB 1727 ni Rep. Rozzano Rufino Biazon (Lone District, Muntinlupa City), HB 1813 ni Rep. Alfred Vargas (5th District, Quezon City), HB 3201 ni Rep. Deogracias Victor Savellano (1st District, Ilocos Sur), HB 3333 ni Rep. Victoria Isabel Noel (Party-list, AN WARAY), at HB 3820 ni Rep. Strike Revilla (2nd District, Cavite). "
0,"Kabilang sa RDOs na itinalaga sa bagong assignment sa Metro Manila sina Jose Maria Hernandez sa Quiapo-Sampaloc; Teresita Lumayag sa Tondo-San Nicolas; Miguel Morada sa Caloocan; Cora Balinas sa Mandaluyong; Renato Molina sa North Quezon City; Socrates Regala sa Malabon at Christine Cardona sa Marikina. Sa mga lalawigan, itinalagang bagong RDOs sina Freddie Santos sa Plaridel, Bulacan; Maglangit Decampong para sa Mandaue City; Ernesto Mangabat sa Calasiao West; Cecilia Campus sa City of San Fernando; Elmer Carolino sa Batangas City West; Mercedes Estalilla sa Olongapo City; Maria Jonelle Faune sa Legaspi City at Olan Bai Gumama sa Tacloban City. "
0,"Tinapyasan ng panibagong P1 ang kada litro ng diesel, habang P1.10 naman ang nabawas sa gasolina ngayong linggo sa ikaapat na bugso ng oil price rollback sa bansa. Hanggang kahapon, kabilang sa mga kumpanya ng langis na kumpirmadong magro-rollback ang Eastern Petroleum Corporation, Petro Gazzm, at Phoenix Petroleum Philippines, Inc. Epektibo dakong 6:00 ng umaga kahapon ang nasabing bawas-presyo sa produktong petrolyo ng Phoenix Petroleum; habang bandang 6:00 ng umaga ngayong Lunes magpapatupad ng rollback ang PetroGazz at Eastern Petroleum. Mas maliit naman ang babawasin ng Pilipinas Shell Petroleum Corporation sa presyo ng mga produkto nito: P1 kada litro sa gasolina, P0.90 sa diesel, at P0.65 sa kerosene, epektibo dakong 6:00 ng umaga bukas, Nobyembre 6. Ito na ang ikaapat na sunod na linggong nagpatupad ng malaking rollback sa presyo ng produktong petrolyo sa bansa, makalipas ang ilang buwang oil price hike. "
0,"Isinalansan ni Jules Samonte ang 6 sa kanyang kabuuang 8 puntos na output sa ginawang fourth set rally ng Motolite-Ateneo para maigupo nila ang Tacloban, 25-19, 25-21, 21-25, 25-19, noong Sabado ng gabi sa Premier Volleyball League Open Conference sa Filoil Flying V Centre. Idineliver ni Samonte ang mahahalagang puntos kabilang na ang apat na sunod na hits upang ibigay sa Lady Eagles ang 16-15 na kalamangan matapos maiwan sa iskor na 1p-14 sa fourth frame. Sa pangunguna ni Samonte, naitala ng Motolite-Ateneo ang kanilang ikatlong sunod na panalo nanag-angat sa kanila sa 8-2, panalo-talong marka. “As I keep saying, every game is a learning experience for us. Today was a good learning experience for us,” pahayag ni Ateneo coach Oliver Almadro. “We still really have to polish our execution, but we’re happy with our team’s effort and what we’ve been showing so far,” dagdag nito. Sa ikalawang laro, walang senyales na kinalawang ang PetroGazz mula sa tatlong linggong pagkabakante matapos iposte ang straight sets na panalo kontra Iriga-Navy, 25-21, 25-19, 25-17. Dahil sa panalo, umangat ang Angels sa barahang 5-3, habang bumagsak naman ang Lady Oragons sa kartadang 3-8. Pinangunahan ni team captain Paneng Mercado ang panalo ng Angels sa ipinoste nitong 20 puntos mula sa 16 attacks, 3 aces, at isang block."
0,"Inaasahan ng isang miyembro ng Kamara na magtatalaga ang Malacañang ng “national anti-red tape czar” matapos magsumite ang Department of Trade and Industry (DTI) ng implementing rules and regulations (IRR) sa Ease of Doing Business (EODB) law. “Now that we have the IRR of the law in place, I am optimistic President [Rodrigo Duterte] will name soon enough the national anti-red tape czar who would take charge of streamlining the tedious, and oftentimes, redundant, procedures and requirements across the bureaucracy that have burdened people and businesses alike,” sinabi ni Camarines Sur 2nd district Rep. LRay Villafuerte, isa sa co-authors ng EODB law sa House of Representatives. "
0,"NALUNGKOT kami nang mag-mall hopping nitong Miyerkules para malaman kung anu-anong pelikula ang kumita last week, dahil sabi nila ay maganda raw ang playdate na Oktubre 31, dahil hindi naman lahat ng tao sa Metro Manila ay umuuwi sa mga probinsiya para mag-Undas. Natatandaan din namin na halos lahat ng pelikulang nagbubukas bago mag-Undas ay malakas sa takilya. Pero nitong Miyerkules, konti lang ng mga tao sa mall kaya acceptable na lahat ng pelikulang nagbukas nang araw na iyon, tulad ng dalawang local films na To Love Some Buddy nina Maja Salvador at Zanjoe Marudo at All Souls Night ni Andi Eigenmann, ay nagtabla lang sa dami ng nanonood. Mga foreign movies ang nakita naming medyo maraming nanonood. Pero sinabi ng nakausap naming checker na mahina sa Metro Manila ang All Souls Night ni Andi. “Sa mga probinsiya malakas (ang All Souls Night). Daig niya ang pelikula nina Maja at Zanjoe,” sabi sa amin Hirit namin, posibleng lumakas pa ang dalawang pelikula ngayong weekend, kasi nga abala ang mga tao sa Undas simula nitong Miyerkules. “Sana nga lumakas ang To Love Some Buddy, maganda ‘yong movie,” hirit naman ng isang taga-Star Cinema. Sa totoo lang, napanood namin ang movie nina Maja at Zanjoe, pero sa hindi malamang dahilan ay hindi kami natawa sa mga jokes nila. Eh ang babaw lang naman namin. O baka wala sa timing ang bitaw nila, tulad ng pagbitaw ng jokes nina Angelica Panganiban at Carlo Aquino sa Exes Baggage? Sa totoo lang, bentang-benta sa iba ang “mutant power” ni Zanjoe, pero “ewww” ‘yon para sa amin. Tapos maraming nagsabi na mas maganda ang To Love Some Buddy kaysa sa Exes Baggage? Pareho naming gusto sina Maja at Zanjoe, dahil pareho silang magaling, pero nakulangan kami sa kilig. Parang magandang gawan ng pelikula sina Zanjoe at Angelica, na baka posibleng kasing click ng tambalan nila sa morning serye ng Dos na Play House. Natatawa talaga kami sa kanilang dalawa bilang guardians ni Robin (JJ Quilantang). “Hindi ba puwedeng wala munang kilig? Istorya muna,” sabi ng network executive na nakausap namin. “Kasi unique ‘yung kuwento nina Faith (Maja) at Julius (Zanjoe) as best friends who fell in love, not because they’re attracted to each other, kundi dahil sa qualities nila bilang best friends?” “Maganda naman talaga ang ideya,” hirit namin. “Kaso ang gusto ng manonood ay kikiligin sila, hahagalpak sila sa tawa o papaiyakin sila, kasi nakaka-relate sila. Hindi ‘yung nanonood lang sila habang kumakain ng popcorn at umiinom ng juice, at pagkatapos ay uuwi na.” Ganun naman talaga, ‘di ba, Ateng Jet? Either matatawa ka, iiyak ka, maaawa ka, at mai-in love ka sa romantic movie. Hindi puwedeng in-between. "
0,"MARSEILLE, France (AP) — Patuloy ang rescue operation sa mga taong posibleng naipit sa gumuhong dalawang gusali sa Marseille, France, nitong Lunes. Bigla umanong gumuho ang isang bakanteng gusali at ang katabi nito, na kinapapalooban ng mga apartment, bandang 9:00 ng umaga. Dalawang katao, na nasa kalsada noong oras na iyon, ang nasugatan. Nitong Lunes ng gabi, sinabi ni French President Emmanuel Macron na hindi pa matukoy kung may namatay o nakulong sa gusali kahit pa hindi na pinatitirahan ang mga ito "
0,"Kasama rin nila si Direk Eric Quizon at ilang friends. Post n i Rose l l e s a I n s t a g r a m : “@ chinitaprincess – from 6am met up at the hanger to sunset at #Balesin, she never got tired, very down to earth and easy to get along. This is the company I like! #awesome #good companygoodtimes” Nag-post s i Kim ng sexy photo niya sa Balesin habang nakasuot ng swimsuit at maraming followers at friends niya ang nag-comment, at sinagot niya naman ang ilan sa mga ito. "
0,"PINAKAIN ng alikabok ng Hitting Spree ang mga karibal kabilang ang pamosong Tin Drum sa pag-angkin ng five-length victory sa Ambassador Eduardo M. Cojuangco Jr. Cup nitong Linggo sa Saddle & Clubs Leisure Park Racetrack sa Naic, Cavite. Nakabawi ang defending Cojuangco Jr. Cup, champion laban sa karibal para sa impresibong 400-meter na ratsadahan tungo sa panalo ng SC Stockfarm-owned five-year-old filly sakay si jockey Kelvin Abobo. Nanatiling nakaantabay ang Hitting Spree sa unang yugto ng karera at kumuha ng tyempo para sa elite eight-horse cast at may layong 2000–meter. Sa kalagitnaan, kumilos na ang Hitting Spree para makasabay sa Tin Drum at tuluyang nagratsadahan huling 400-meter tungo sa panalo sa programa ng Philippine Racing Commission. “Na-preserve ko lang ‘yung energy nu’ng kabayo (Hitting Spree) ko hanggang sa last 400 (meters), kahit medyo mabigat ‘yung kabayo ko, kondisyon na kondisyon naman,” pahayag ni Abobo. “Si Tin Drum kasi ang pinakaunang tumalo kay Hitting Spree. Extra motivation sa amin ‘yun, kailangan namin sila bawian,” aniya. Napagwagihan ng Hitting Spree ang P1.2 million, habang ang runner-up si Drum na may premyong P450,000. Pangatlo na natapos ang Pangalusian Island (jockey JP Guce, owner Wilbert Tan) taking third spot and the P250,000 cash prize at Und Kantar (RO Niu Jr., Melanie Habla) landing fourth at P100,000 prize. Nauna rito, nakontrol ng Emmanuel Santos-owned Pride of Laguna at jockey JD Juco para sa 2018 Philracom 3YO Open Challenge. Samantala,ipinahayag ng Philracom ang paglarga ng malalaking karera tulad ng 3rd Legs of the Juvenile Fillies Stakes Race at Juvenile Colts Stakes Race sa Nov. 18, Grand Sprint Championship sa Dec. 2, sa Chairman’s Cup, Philtobo Racing Event at 2nd Leg ng 3YO Open Challenge Series sa Dec. 16,"
0,"MARAMING bumati kay Pambansang Bae Alden Richards nang mapabilang sa mga nominado sa Catholic Mass Media Awards 2018 (CMMA 2018). Nominado si Alden sa kategoryang Male Influencer of the Year ng CMMA 2018, kasama ang tatlong pari na sina Fr. Joel Jason, Fr. Luciano Felloni, at Fr. Jeffrey S. Segovia. Nominated din sa nasabing katergorya si Kirby Llaban na isang Motivational Speaker. Wala pang anunsiyo kung kailan gaganapin ang awards night CMMA ngayong taon. Nagpaabot naman ng pasasalamat si Alden para sa natanggap na nominasyon. Samantala, balik-taping na ngayong Miyerkules si Alden, dahil matapos ang limang araw na pahinga ay sasabak na ulit siya sa sunud-sunod na action scenes sa Victor Magtanggol, dahil susubukan na ng kanyang mga kalaban ang kakayahan niya bilang si Hammerman. Isa nga sa mga nakalaban niya ay ang mahusay na action star na si Ian Ignacio na gumaganap bilang si Thrym. Paano niya tatalunin si Thrym na mula sa ibang mundo? "
0,"HABANG naghahanda ang sambayanan sa paparating na kambal na bagyo, may mangilan-gilang pa ring pasaway na ang inaatupag ay sumabak sa ilegal na pasugalan. Ngunit, hindi nagpapabaya ang Games and Amusements Board (GAB) Anti-Illegal Division para masawata ang grupo at indibidwal na patuloy na lumalabag sa kaayusan at ipinatutupad na batas. Nitong gabi ng Oktubre 31 (Sabado), sa pakikipagtulungan ng Makati City Police Station (MCPS) Intelligence Section na pinamumunuan ni PEMS OIC Donie D. Tidang at mga operatiba ng Olympian Sub-Station, sinalakay ang illegal bookies sa 4883 Chino Roces St., corner Barasoain St. sa Brgy. Olympia, Makati City. "
0,"IGINIIT ni Clint Aranas, magtatangkang agawin ang panguluhan ng Philippine Olympic Committee, na hindi dapat pahintulutang bumoto ang mga  national sports associations (NSA) na hindi kuwalipikado. Ayon kay Aranas, pangulo ng National Archery Federation, na may ilang NSAs ang nagtataglay ng mga ‘expired corporate documents’ at nasa gitna ng ‘leadership dispute’ kung kaya’t marapat lamang na hindi payagan na makilahok sa eleksyon ng POC sa Nobyembre 27. May 51 voting members ang POC bukod pa ang dalawang athletes commission representatives na sina Hidilyn Diaz at Jessie Lacuna at si International Olympic Committee representative  Mikee Cojuangco-Jaworski para sa kabuuang  54. “The voting members are 54, but there will be some disqualifications because some organizations have been discovered to be suspended by the Securities and Exchange Commission. Yung iba naman questionable ang leadership dahil may pending cases,” pahayag ni  Aranas sa kanyang pagbisita sa Philippine Sportswriters Association (PSA) online forum nitong Martes. Ngunit, hindi pinangalanan ni Aranas ang mga tinutukoy na NSA’s. Gayunman, sinabi niyang magpapadala sila ng disqualification memo sa POC election committee na binubuo nina Teodoro Kalaw, Frank Elizalde at Danny Concepcion. “We will be filing our disqualifications soon not because it’s the election period because they are not qualified to vote. Come on guys, you were given four years to settle (your papers), but you still failed to do it. You should do corporate housekeeping,” sambit ni Aranas. Haharapin ni Aranas sa halalan ang grupo ni incumbent POC president  Rep. Abraham “Bambol” Tolentino. “I’m not trying to ‘hard sell’ my bid to become the POC president in this most challenging period for sports,” aniya. Si Aranas ay isang tax lawyer at dating opisyal sa gobyerno. Umaasang tatalunin niya si Tolentino, na naging pangulo noong Hulyo 2019, nang mag-takeover sa di-natapos na termino ni boxing chief Ricky Vargas, kapag ang ipinairal ng mga botante ay ang kanilang “best judgment”."
0,"DAHIL sa kabiguang makakuha ng pahintulot mula sa Inter-Agency Task Force for the Management of Emerging Infectious Diseases, ang Olympic qualifying competition para sa track and field na dapat idaraos sa susunod na buwan ay iniurong na sa 2021. Ayon kay athletics chief Philip Ella Juico, ang Philippine Athletics Championships, na isang qualifying event para sa Tokyo Olympics ay gaganapin na sa Marso. Ngunit, naka-depende pa rin ito kung aaprubahan ng IATF. “Our request for approval of holding the training of the entire national team in November and the championship in December have yet to be evaluated and assessed by the PSC (Philippine Sports Commission) and endorsed to the IATF,’’ wika ni Juico. Plano sana nila ayon kay Juico na magsagawa ng camp para sa kanilang 21 homegrown Filipino athletes sa loob ng dalawang buwan sa pamamagitan ng bubble bago sila isabak national championship kung saan may nakatayang Olympic slots. Ilan sa mga national tracksters na naghahangad na makakuha ng slot sa Olympics ay sina sprinter Kristina Knott, hurdler Eric Cray, William Morrison (shot put), pole vaulter Natalie Rose Uy at marathoner Christine Hallasgo. Target nilang makasama ng men’s pole vault Asian champion na si Ernest John Obiena, ang unang Filipino athlete na nagkwalipika sa 2021 Summer Games. "
0,"“@COMELEC target is 3M new voters who will be 18 on or before May 9,2022,” sinabi ni Guanzon. “Help us encourage young people to register,” dagdag niya. "
0,"Sa isang video, sinabi ng dating commissioner ng Commission on Elections na si Rowena Guanzon na hindi “well-educated” o hindi edukado si Bise Presidente Leni Robredo. "
0,Binanggit ni Hesukristo at ni Propeta Isaias ang Pilipinas sa bibliya. 
0,"“One thing is sure, hindi tayo pwedeng magpikit-pikitan sa isang katotohanan that has been staring us in the eyes for several decades already, at sabihin na hindi nag-eexist ang discrimination because it does happen,” ani Roman. “What is really paramount at this point in essence is correcting imbalances in the laws to protect our LGBTQI+ Filipino citizens. To protect them from discrimination, harassment and bullying, so we are just working on the basic legal infrastructure that will ensure equality among Filipino citizens of whatever gender orientation,” ayon naman kay Acosta-Alba. "
0,"MAPAPALABAN ang E-Gilas Pilipinas laban sa pinakmahuhusay na e-gamer sa mundo sa paglarga ng FIBA ESports Open sa Nobyembre 14- 15. Ayon sa International Basketball Federation, may 38 national teams ang lalahok sa ikalawang edisyon na binubuo ng pitong regional conferences na gaganapin sa loob ng tatlong weekends. Mula sa 17 national teams na lumahok noong unang international esports competition noong Hunyo, nadoble ang bilang nito kung kaya naman buhat sa tatlong araw na itinagal nito noong unang edisyon ay idaraos ito sa loob ng anim na araw sa ikalawang edisyon sa lahat ng FIBA regions. Gaya noong una,bawat team ay mayroong pitong manlalaro: lima ang nasa court habang ang dalawa ay reseves. "
0,"KIPKIP ang dalangin para sa tagumpay ni Giemel Magramo ang pabaon ni Games and Amusements Board (GAB) Chairman Abraham ‘Baham’ Mitra, higit at tatangkain ng Pinoy na masungkit ang bakanteng flyweight title ng World Boxing Organization (WBO). “Walang problema. Lahat ng dokumento na kailangan niya ay naibigay namin para maginhawa ang byahe niya at makapaghanda pa ng mabuti bago ang laban,” pahayag ni Mitra. Aniya, naisyuhan ng GAB ng ‘letter of authority’ si Magramo nitong Oktubre 16. Halos isang buwang namalagi ang Team Magramo sa Japan para paghandaan ang laban. Kasama niya ang ama at trainer na si Melvin Magramo, assistant trainer Toto Laurente, manager Johnny Elorde, at anak at sparring mate na si Juan Miguel. Itinuturing ‘Pinoy Executioner’ si Tanaka na nagwagi kay dating two-division world champion Milan Melindo via six round stoppage noong October 5, 2019. Kabilang din sa Pinoy na pinatumba ng Hapones si Philip Luis Cuerdo via firt-round knockout nitong June 1, 2019, bago huling nagwagi sa kababayan na si Japanese Naoka Mochizuki via nine round TKO."
0,"BEIJING (AFP) — Ipinagbawal ng Beijing nitong Huwebes ang pagpasok ng mga dayuhan mula sa France at iba pang mga bansa, ang pinakahuli sa lumalaking bilang ng mga entry ban sa pagsasara ng China sa mundo na nakikipaglaban pa rin sa coronavirus pandemya. Ang Covid-19 ay unang lumitaw sa gitnang China noong huling bahagi ng nakaraang taon, ngunit halos napigilan ng Beijing ang pagsiklab nito sa pamamagitan ng mahigpit na travel restrictions at mahigpit na hakbang sa kalusugan para sa sinumang papasok sa bansa. Noong Marso, habang ang virus ay natalo nanalasa sa buong mundo, isinara ng China ang mga hangganan nito sa lahat ng mga dayuhan, bagaman unti-unting binawasan nito ang mga paghihigpit sa mga nakaraang buwan. Ngunit sa matalim na pagbaligtad, sinabi ng Chinese embassies sa mga bansa kabilang ang Britain, Belgium, India at Pilipinas ngayong linggo na nagpasya ang Beijing na “pansamantalang suspindihin” ang pagpapasok ng mga hindi Chinese national. Ang France ang pinakahuling sumali sa listahang iyon, na may pahayag sa website ng Chinese embassy na may petsa nitong Huwebes na nagsasabing bawal ang non-Chinese arrivals na pumasok sa bansa. Inanunsyo din ng Chinese embassies sa Russia, Italya at Ethiopia ang mga katulad na hakbang. Ipinagtanggol ng Beijing ang mga bagong paghihigpit noong Huwebes bilang “makatuwiran at patas” at sinabi na ito ay “drawing on the practices of many countries”. "
0,"NAPUTOL ng Rain or Shine ang three-game losing streak para makapuwesto sa top 4 papasok ng quarterfinals matapos patalsikin sa kontensiyon ang Blackwater, 82-71, nitong Biyernes 2020 PBA Philippine Cup restart sa Angeles University Foundation Gym sa Pampanga. Sinamantala ng Elasto Painters ang mababang laro ng Elite sa third period upang makamit ang ika-5 panalo sa loob ng siyam na laro. Umiskor lamang ang Blackwater ng 11 puntos kontra 25 puntos ng Rain or Shine sa third canto upang maitayo ang 63-45 na bentahe sa simula ng 4th period. "
0,"Kabilang sa nakasagupa ng 25-anyos ang beteranong si middleweight Gabriel Rosado, na naghahanda para sa kanyang laban kontra sa dating world middleweight champion na si Daniel Jacobs sa November 27 sa California. Dahil sa pandemic, nalimitahan ang kanyang pagsasanay, subalit nang magdesisyon siyang umakyat sa pro at lumagda ng kontra sa MP Promotions ni Manny Pacquiao nitong Hulyo, nakasentro ang kanyang program ana magsanay sa abroad. “Pasalamat ako kay Senator Manny (Pacquiao) kasi hindi naman talaga niya obligasyon na gastusan itong training camp kasi nga, promoter siya, hindi manager. Yung paghanap lang ng laban ko ang obligasyon talaga ng MP Promotions,” sambit ni Marcial. "
0,"Kasalo ng TNT sa ikalawang puwesto hawak ang barahang 7-3, habang sinusulat ang balitang ito, target ng Fuel Masters na maitala ang ika-4 na sunod na panalo upang makasiguro ng slot sa top 4 at tuloy makabuwelo patungo sa playoff round. Hawak naman ang markang 5-4, hangad naman ng Elasto Painters na mawalis ang huling dalawang laro sa eliminations para palakasin ang tsansang umabot sa upper 4 ng team standings. Kapag nabigo ang Rain or Shine sa nasabing dalawang laro, aangat ang NLEX at posiblw pang pumasok bilang no.8 sa playoff kung magwawagi ito sa kanilang huling laban na nakatakda ngayong 10:00 ng umaga kontra Terrafirma(1-9). "
0,"Ito ay tila kinumpirma rin ni Año na nagsabi na habang nagpapatuloy ang pagsasaalang-alang sa kapalit ni Sinas, ang top contender ay si Danao. “He was recommended to replace General Sinas. Matutuloy na yan,” sinabi ni Año. Si Danao ay isa sa mga pinagkakatiwalaang opisyal ng pulisya ni Pangulong Duterte. Siya ay director ng Davao City police. "
0,"NAGBIGAY ng kahandaan si country’s chess wizard Candidate Master (CM) Al-Basher “Basty” Buto sa nalalapit na National Chess Federation of the Philippines Grandfinals Boys 10-under division online chess tournament bukas ganap na 1pm sa Tornelo platform. Ang 10 year old Buto, grade five pupil ng Faith Christian School sa Cainta, Rizal Province ay nakapagtala ng eight points out of the possible nine para maghari sa boys under 10 category nitong nakaraang Sabado. “I have to train hard for this event, give my best, and give a good show,” sabi ni Buto na nasa kandili ni American chess coach Dave Fenton. Ang magkakampeon sa grand finals ang country’s representative sa nalalapit na 2020 World online Chess Cadet & Youth Championship ayon kay NCFP executive director Atty. Cliburn Anthony Orbe. Si Buto ay nakatakda ding maglaro sa Grandmaster and Atty. Rosendo Carreon Balinas Chess Championship sa November 22, 2020 sa lichess.org sa event na inorganisa ng Bayanihan Chess Club sa gabay nina US based Dr. Joe Balinas , Engr. Antonio Balinas, Mr. Recca Carcueva ng Philippine E-9 Chess Club, Mr. Wagish Kumar Rai ng Frontier Wheels at Mr. Glenn Hullana Garcia ng Brainy Chess Academy."
0,"GANAP na makausad sa semifinals para patuloy na buhayin ang kanilang title retention bid ang tatangkain ng defending champion San Miguel Beer sa pagsisimula ng quarterfinal round ng 2020 PBA Philippine Cup ngayong araw na ito sa Pampanga. Makakatunggali ng Beermen ang Meralco Bolts sa unang laro ganap na 4:00 ng hapon. Pumasok na no.4 seed, taglay ng SMB ang bentaheng twice-to-beat kontra 5th seed Meralco. Magkakapantay na tumapos sa ikatlong posisyon pagkatapos ng élimination ang TNT, San Miguel, Meralco, Alaska at Magnolia hawak ang 7-4, panalo-talong kartada. Ngunit dahil sa mas mataas na quotient, nakuha ng Tropang Giga at Beermen ang no.3 at no.4 spots papasok ng playoffs para makasama ng no.1 Ginebra at no.2 Phoenix na may insentibong twice-to-beat sa quarters. Sa tampok na laban ganap na 6:45 ng gabi, sisikapin naman ng Barangay Ginebra na hindi masayang ang pagiging elimination topnotcher nila sa pagsagupa nito sa 8th seed Rain or Shine. Gagawin ng Kings ang kanilang makakaya upang hindi maulit ang 82-85 na kabiguan nila sa Elasto Painters noong Oktubre 27 sa una nilang paghaharap sa loob ng bubble. "
0,"ANG naganap na lockdown dulot ng COVID-19 pandemic ang nagbigay ng pagkakataon sa Premier Volleyball League (PVL) na ayusin ang mga maling prioridad. At sa pagkakataong ito, kasaysayan ang nilikha ng school-based volleyball league sa bansa. Nakatakdang tanghaling kauna-unahang professional league sa bansa ang PVL matapos selyuhan ang huling mga dokumento na isinumite sa Games and Amusements Board (GAB) – ang ahensiya ng pamahalaan na nangangasiwa at nagpapatupad ng regulasyon sa professional sports sa bansa. ‘Masaya po kami sa GAB at nakikiisa na rin ang PVL sa aming programa at layunin ang ayusin ang pagpapatakbo ng mga liga sa professional level. Ang GAB sanctioned po ay hindi dapat katakutan, bagkus makatutulong po ito para mapatakbo ng mas maayos ang liga at protektado ang mga players ang indibidwal na sangkot dito,” pahayag ni GAB Chairman Abraham ‘Baham’ Mitra. “Ngayon pong na-realized ng PVL ang kahalagahan ng sanctioned ng GAB na matagal na naming ipinaliliwanag sa kanila, I congratulate the officers and team owners sa kanilang desisyon,” aniya. Matagal nang may negosasyo ang GAB sa PVL at iba pang liga na hindi sakop ng Philippine Sports Commission (PSC) at collegiate league. “Yun nga although school-based yung PVL, yung mga estudyanteng players at mga import nila ay may mga kontrata. Matagal na po naming itong sinasabi na kung ang players ay tumatanggap ng suwelod kahit sabihan pa nating allowances at may kontrata professional po ang liga,” sambit ng dating Palawan Governor at Congressman. Ayon kay Mitra, pormal na ipahahayag ng PVL ang kanilang pagiging professional sa isasagawang joint media conference ng GAB at PVL ngayon via Zoom ganap na 6:00 ng gabi. Sa kasalukuyan, nagpahatid na rin ng intensyon ang Beach Volleyball Republic, Inc. (BVR) na magpasailalim sa regulasyon ng GAB bago ang pagsisimula ng kanilang bagong season sa Enero. Bukod sa dalawang liga, ang Philippine Super Liga (PSL) na pinangangasiwaan ni athletics president Philip Ella Juico, ang isa pang volleyball league na binubuo ng mga pribadong kumpanya, habang ang Maharlika Pilipinas Basketball League (MPBL) ni Senator Manny Pacquiao ay hindi pa rin tumatalima sa memoramdum ng GAB. “Ginagawa naman po namin ang lahat. Kinakausap namin sila at ipinaliliwanag ang senaryo at kahalagahan na mapasailalim sa regulasyon ng GAB ang kanilang liga. Para po ito sa kapakanan ng kanilang mga atleta at players. Hopefully, ma-realized nila at kami naman po sa GAB ay naghihintay lamang ng kanilang tugon,” pahayag ni Mitra. Iginiit ni Mitra na nagkasundo na ang GAB at PSC kamakailan sa nilagdaang GAB-PSC Joint Resolution No. 2020-01 para maklaro ang kapangyarihan sa pagitan ng professional at amateur athletes. Sinabi ni Mitra na bukod sa naturang guidelines, nagpasa rin ang GAB Board ng resolusyon para magpalabas ng ‘Special Guest License’ kung saan pinapayagan ang college players na maglaro sa professional league bilang bahagi ng pagsasanay at sa limitadong panahon lamang. Bibigyan din ito ng linaw sa hiwalay na joing media conference ng GAB at NCAA via Zoom ngayon ganap na 10:00 ng umaga. “Lahat po ng paraan para po matulungan ang ating mga atleta ay ginawa ng GAB para sa kanilang kapakanan,” sambit ni Mitra."
0,"Kailanman, ayon kay Ruffa Gutierrez, ay hindi naging sakit ng ulo ang kanyang mga dalagitang anak na si Venice at Lorin. Soon they will be grown-up at magka­karoon ng sariling mundo. “Pareho silang homebodies. Kung lalabas man ay alam ko kung sino ang kasama nila. Lagi kong sinasabi that boys should visit them at home at kung natatakot sila sa akin. It means they are not sincere. Looking back ay na-appreciate ko kung paano ako pinalaki ni mommy. Matapang at inaaway ang lahat ng lumigaw sa akin. Every relationship taught me something,” pagtatapat ni Ruffa."
0,"Puspusan na ang ginagawang aksyon ng Department of Energy (DOE) upang maibalik agad ang serbisyo ng kuryente sa mga lugar na sinalanta ng bagyong ‘Ulysses’ sa Central at Southern Luzon, maging sa Metro Manila. Ito ang tiniyak ni Energy Secretary Alfonso Cusi, kahapon. Ayon kay Cusi, plantsado na ng Task Force on Energy Resiliency ang disaster preparedness at response protocols. Pinaalalahanan din ni Cusi ang National Power Corporation (NAPOCOR) na gawing prayoridad ang kaligtasan ng mamamayan kasabay ng pagpapakawala ng tubig sa mga dam. Ipinahahanda na rin ni Cusi sa Task Force ang emergency generation sets para magbigay ng kuryente sa vital infrastructures sa mga lugar na hinagupit ng bagyo. Sa initial power situation update ng DOE, 3,803.8 megawatts mula sa generating facilities sa Luzon Grid ang nananatiling naka-shutdown. Apektado rin ng power outage ang Nueva Ecija, Tarlac, at Pampanga. "
0,"Sa isinagawang joint media conference ng GAB at NCAA via Zoom nitong Biyernes, inamin ng mga opisyal ng liga na malaki ang pagbabago sa sistema at programa sa international sports at handa ang NCAA na umayon dito para sa kabutihan at kaunlaran ng talento ng atleta. “At the moment, we have submitted our resolution to the policy board of the NCAA for comments. The Policy Board made some comments regarding the justification of the coaches on why this is important for the development of our student-athletes,” pahayag ni NCAA Season 96 president Fr. Vic Calvo, OP. “We will honor the SGL of course if the proposal will be finalized. On the other hand, times change. With the joint resolution of GAB and PSC, we have to revisit our rules. We have to adapt to the times and find ways to maintain our status and adapting to the present realities,” sambit ni Calvo, patungkol sa napagkasunduan ng GAB at PSC para madetermina ang status ng amateur at professional. "
0,"SA ikatlong sunod na taon, ang koponan ng Terrafirma ang may hawak ng top pick sa darating na PBA Rookie Draft. Ang Dyip ang una muling pipili sa hanay ng mga rookies sa draft pool akaraang tumapos na pinakahuli sa 2020 PBA Philippine Cup bubble sa Clark, Pampanga. Tumapos lamang ang Terrafirma na may 1-10, panalo-talong rekord kung saan halos nagsosolo silang binitbit ni Season 44 Scoring Champion at Rookie of the Year na si CJ Perez. Susunod sa kanila at may hawak ng second pick ang NorthPort. Parehas tumapos na may tig-isa lamang panalo ang Dyip at ang Batang Pier ngunit bumaba ang una sa 12th spot sa bisa ng win-over-the-other tiebreak dahil tinalo sila ng NorthPort, 107-96, sa kanilang duwelo noong Oktubre 24. Ito ang unang pagkakataon na ang isang team ay magiging No.1 sa pilian sa loob ng tatlong magkakasunod na taon. Sa katunayan, dapat ay pang-apat na sunod na ito kung hindi nila nai-trade ang no.1 pick nila noong 2017, kilala pa sila noon bilang Kia sa San Miguel Beer na pinili si Christian Standhardinger. Noong mga naunang drafts,dalawang beses lamang na nagkaroon ang isang prangkisa o koponan na makapili ng magkasunod na taon at ito ay noong 2007 at 2008 kung saan pinili.nila sina Joe Devance at Gabe Norwood ayon sa pagkakasunod at noong 2009 at 2010 kung saan pinili naman ng Burger King/Air21 sina Japeth Aguilar at Nonoy Baclao. Kasunod ng Terrafirma at NorthPort na pipili ay ang NLEX na siyang may-ari ng 3rd at 4th picks. Ang No.3 pick ay orihinal na para sa Blackwater na nalipat sanhi ng three-team trade na kinasasangkutan ni Poy Erram na napunta sa TNT noong Pebrero. Kasama rin sa nasabing deal para sa Road Warriors sina Anthony Semerad, Rabeh Al-Hussaini at 2021 second round pick na nagdala naman sa Elite kina Ed Daquioag, Marion Magat, Yousef Taha, at dalawang future first round picks ng TNT. "
0,Ang mga bago namang nadagdag ay sina William Navarro at Angelo Kouame ng Ateneo at sina Calvin Oftana at Kemark Carino ng San Beda. Si Navarro ang 6-foot-5 utility forward na nagsilbing glue guy para sa Blue Eagles sa kanilang three-peat run sa UAAP habang ang kakamping si Kouame ang 6-foot-10 Ivorian center na kasalukuyang pinuproseso ang naturalization sa Kongreso na sinisikap maihabil bago magsimula ang second window. Isa ring utility forward ang 6-foot-4 at reigning NCAA Most Valuable Player na si Oftana habang ang kapwa Red Lion at 6-foot-8 big man na si Cariño ay dati ng miyembro ng ilang mga nakaraang Gilas pools.
0,"Disappointedang Kapamilya fans at viewers ng It’s Showtime sa balitang pagre-resign ng director ng show na si Bobet Vidanes. Eleven years director ng nasabing noontime show ng ABS-CBN ang director at nagpahayag na raw na walang iwanan, tapos, siya pala ang mang-iiwan. Wish ng Kapamilya fans, walang host na mawala sa It’s Showtime, hindi nila gayahin si direk Bobet at maging matatag sila. May nag-comment din n asana temporary lang ang paglipat ng Kapamilya stars sa TV5 at babalik din sila kapag na-renew na ang franchise ng ABS-CBN. Dahil nag-resign na, parang huli na ang pakiusap ng fans na mag-stay na lang sa ABS-CBN at sa It’s Showtime si direk Bobet dahil hindi naman daw nawala at mawawala ang show at may trabaho pa rin siya. Personal ang rason sa sinasabing pagre-resign ni direk Bobet sa “It’s Showtime” pero, nabalita ring tinanggap niya ang magandang offer ng Brightlight Productions na ang mga produced show ay napapanood sa TV5."
0,"NAKAPAGDESISYON na ang Premier Volleyball League (PVL). Kasunod na ang Beach Volleyball Republic (BVR). Pormal na ring nakipag-usap at nagpahayag ng intensyon na magpasailalim sa regulasyon ng Games and Amusements Board (GAB) ang premyadong beach volleyball league sa pagbabalik ng kanilang conference sa Enero. Ayon kay GAB Chairman Abraham ‘Baham’ Mitra, ilang serye nang pagpupulong ang naganap sa pagitan ng BVR organizers, sa pangunguna ni Charo Soriano, at GAB Legal Division chief Atty. Emar Benitez kung saan tinanggap ng beach volleyball group ang mga programa at benepisyo sa pangangasiwa ng GAB. “They’re ready to turn pro. For their next conference next year, officially pro na ang liga nila,” pahayag ni Mitra. “Masaya po kami sa GAB at naipapaunawa naming sa kanila at kanila naming tinutugunan ang aming panawagan,” aniya. “Turning pro may add to the luster [of the PVL], advertising value, longevity and popularity,” pahayag ni Mitra. Ayon kay Mitra, bukas ang GAB sa anumang pakikipagtalakayan sa iba pang liga tulad ng Philippine Super Liga (PSL) na pinangangasiwaan ni athletics chief Philip Ella ‘Popoy’ Juico at ang Maharlika Pilipinas Basketball League (MPBL) ni Senator Manny Pacquiao"
0,"Ang mapanirang bagyong Ulysses “(international name: “Vamco”) ay ireretiro na ng state weather bureau mula sa listahan ng mga pangalan ng tropical cyclone matapos mag-iwan ng matinding pinsala sa imprastraktura at agrikultura sa bansa. Sinabi ng Philippine Atmospheric, Geophysical and Astronomical Services Administration (PAGASA) na tinatanggal nito ang mga pangalan ng bagyo mula sa listahan ng mga tropical cyclone kung ito ay partikular na nakamamatay o nakakapinsala. Sinabi ni PAGASA weather specialist Ariel Rojas na ang pagbawas ng mga lokal na pangalan ng bagyo ay nakasalalay sa dalawang pamantayan – higit sa 300 ang nasawi o / at ang halaga ng pinsala sa imprastraktura at agrikultura na nagkakahalaga ng P1 bilyon o higit pa. Hanggang noong Biyernes, Nobyembre 13, sinabi ng mga opisyal na nag-iwan si Ulysses ng higit sa P5 bilyong halaga ng pinsala sa imprastraktura at agrikultura batay sa paunang ulat. Kung isasaalang-alang ito, sinabi ni Venus Valdemoro ng Public Information Unit ng PAGASA na maaaring i-decommission o i-retiro ng bureau ang pangalang “Ulysses” mula sa listahan ng mga pangalan ng bagyo. “[Ulysses] will automatically be decommissioned because of the rules, but it will also be replaced with a name of a person or thing starting with the same letter of decommissioned tropical cyclone name,” paliwanag ni Valdemoro. Sa ngayon, sinabi ni Rojas na apat na mga pangalan ng bagyo mula sa listahan ng 2020 ay para sa decommissioning. Ito ay ang “Ambo,” “Quinta,” “Rolly, “at “Ulysses”’dahil ang halaga ng pinsala sa kanilang pagdaan sa bansa ay lumampas sa billion 1 bilyon. "
0,"Mamimigay ang Department of Social Welfare and Development (DSWD) ng P7,000 na ayuda para sa mahihirap. "
0,Mayroong trust deposits ang dating Pangulong Ferdinand E. Marcos sa “siyam na World Bank at pitong International Monetary Fund” na nagkakahalaga ng $300 duodecillion. 
0,May $3 trilyong halaga ng ginto ang nakadeposito sa Union Bank of Switzerland na nakapangalan kina dating pangulong Ferdinand E. Marcos at dating US president Ronald Reagan. 
0,"Ayon sa September 12 weather update, super typhoon na ang bagong bagyong Ineng. Pinamagatan ang video na “Bagong bagyong ‘Ineng’ super tyhoon na?! | Latest weather update! September 12, 2023.”  "
0,"Ayon sa September 11 weather update, may dalawang bagyong sabay na tatama sa Pilipinas. Ayon sa titulo at thumbnail ng video, dalawang bagyo ang nakapasok na sa Philippine Area of Responsibility (PAR) at sabay na tatama sa Pilipinas. "
0,"Itinaas na ang Signal No. 5 sa Pilipinas ngayong Biyernes, Setyembre 1, dahil sa Bagyong Hanna. Nakasaad sa pamagat at thumbnail ng video na itinaas na ang Signal No. 5 dahil sa Bagyong Hanna at siguradong tatama umano ito sa Luzon. "
0,Nakuha na ni Pangulong Ferdinand Marcos Jr. ang $987 bilyon mula sa isang umano’y Belgium bank account na nakapangalan sa kanyang ama noong bumisita ang pinuno ng European Commission sa Pilipinas. Ipinahihiwatig sa thumbnail ng video na nakuha na ang umano’y Marcos account sa naging pagbisita ni European Commission President Ursula von der Leyen sa Pilipinas nitong Hulyo 2023. Laman ng thumbnail ang litrato nina Marcos at Von der Leyen kalakip ang tekstong: “$987 billion dollars. Marcos account sa wakas nakuha na ni PBBM.”   
0,"Nabawi na ng television hosts na sina Tito Sotto, Vic Sotto, at Joey De Leon (TVJ) ang pagmamay-ari sa trademark ng titulong “Eat Bulaga!” Ang video ay pinamagatang “Sa wakas! Titulo nabawi na ng TVJ kinasuhan GMA Jalosjos Isko Paolo na-iyak nagwala GMA sarado na.”  "
0,"Laman ng isang Facebook video ang huling tunog na nasagap mula sa sumabog na Titan submersible. Ipinakita sa umpisa ng video ang mga clip ng Titan submersible at pinatungan ng tekstong “Huling tunog na [n]asagap sa nawawalang Titan [s]ubmersible.” Maririnig din sa video ang isang audio clip at transcript nito: “My God! Don’t leave me here. My God! My God, help me!”   "
0,"Kinuha ni Pangulong Ferdinand Marcos Jr. ang umano’y Marcos account kasabay ng kanyang pakikipagkita sa Filipino community sa Amerika noong state visit niya sa Washington, D.C. Nakalagay sa kabuuan ng video ang tekstong “Nakuha na ang Marcos account.” May ipinakita ring isang dokumentong sertipikasyon umano ng pagkakaroon ng $300 duodecillion na trust deposits na nakalagak sa “siyam na World Bank at pitong International Monetary Fund.” "
0,"Sa panahon lamang ni dating Pangulong Rodrigo Duterte nagamit nang lubos ang pondo ng bansa para sa mga pampublikong proyekto. Nakalista sa post ang ilan sa mga proyekto ni Duterte at ang halaga ng pondong inilaan para sa mga ito. Kinukuwestiyon ng post kung bakit hindi ito nagawa ng mga dating pangulo. Dagdag ng post, “Malulula ka na lang sa dami ng perang ina-allocate ng gobyerno sa taumbayan.”  "
0,Ninakaw ni Kris Aquino ang mga alahas ni dating first lady Imelda Marcos. Pinamagatang “LAGOT! KRIS AQUINO BINISTO NG ISANG LOLO NINAKAW PALA NITO MGA KWENTAS NI IMELDA MARCOS” ang naturang video na ini-upload sa Facebook noong Mayo 13. 
0,"Kukunin na ni Pangulong Ferdinand Marcos Jr. ang higit 1 bilyong metrikong toneladang ginto na iniwan ng kanyang ama sa isang bangko sa Indonesia. Habang panandalian lamang na ipinakita sa video ang isang sertipiko ng umano’y deposito ng ginto, ang pamagat ng video ay nagpapahiwatig na naglakbay si Marcos sa Indonesia upang kunin ang ginto ng pamilya. "
0,"Pagpasok na pagpasok ng 2023, nagsulputan na naman ang samu’t saring sabi-sabi hinggil sa walang kamatayang Marcos gold account. popondohan daw nito ang National Kidney Transplant Institute, ang mga proyektong pang-agrikultura ng administrasyon, pati ang mga proyekto ng DPWH. "
0,"Nagsulputan ang mga bali-balitang niregaluhan daw tayo ng mga armas pandigma ng iba’t ibang bansa gaya ng Australia, Amerika, at Russia. Laman ang mga sabi-sabing ito ng ilang YouTube videos. "
0,Balik Malacañang na si dating pangulong Rodrigo Duterte na ngayo’t bagong adviser ni Pangulong Ferdinand Marcos Jr. Nakalagay ang mga tekstong “BALIK MALACANANG NA” “DUTERTE BAGONG ADVISER NI PBBM” sa thumbnail ng video na pinamagatang “KAPAPASOK LANG! GOODNEWS MALACAÑANG! DUTERTE PRES MARCOS SANIB PWERSA na mga PROBLEMA TATAPO-SIN na!” 
0,Tahimik ang media hinggil sa 7.6% na gross domestic product (GDP) growth rate ng Pilipinas. Nakalagay ang tekstong “TAHIMIK ANG MEDIA?” sa thumbnail ng video na pinamagatang “MEDIA TAHIMIK DITO? 7.6% GDP GROWTH NG PILIPINAS PINAKAMATAAS SINCE 1976 BUONG DETALYE HETO NA.” 
0,"Isang sertipikong galing umano, at pinirmahan, sa Central Bank of the Philippines (CBP) noong Mayo 11, 2022 ang nagpapatunay sa gold bullion account ng Pilipinas. "
0,Ngayon lang nangyari ang pagtitipon-tipon ng mga ambassador ng iba’t ibang mga bansa sa Malacanang. Nakalagay ang tekstong “NAKAKAGULAT NGAYON LANG NANGYARI ITO” sa thumbnail ng video na pinamagatang “GRABE! SANIB PWERSA NA PBBM WITH THE AMBASSADORS OF DIFFERENT COUNTRIES PARA SA EKONOMIYA NG BANSA.”
0,"Tutuldukan na raw ang K-12 program matapos umaksiyon sina Pangulong Ferdinand Marcos Jr. at Vice President at Department of Education (DepEd) Secretary Sara Duterte. Pinamagatan ang isang YouTube video: “KAKAPASOK LANG GRABE! PBBM at VPSARA NILUSOB ang DEPED, K-12 PROGRAM ni PNOY OFFICIAL ng TINANGGAL?!” Ginamit din sa video ang clip ng mensahe nina Marcos at Duterte sa ginanap na Basic Education Report (BER) 2023. Sa kahabaan ng kanilang mensahe ay nakalagay ang mga tekstong “GOODNEWS! K-12 PROGRAM TUTULDUKAN NA! PRES BBM at VP SARA UMAKSYON NA!” (sic). "
0,Pirmado na ni Vice President at Department of Education Secretary Sara Duterte ang batas na magpapatupad ng mandatory Reserve Officers Training Corps (ROTC). Pinamagatan ang isang video: “KAPAPASOK LANG! SAWAKAS VP SARA PIRMAD0 na BATO DELAROSA NANINDIGAN ROTC IPAPA-TUPAD DUTERTE HUMANGA” (sic). Nakalagay din sa thumbnail nito ang mga tekstong “SAWAKAS! PIRMADO NA” “ITO ANG BALITANG INA-ABANGAN NG LAHAT” (sic). 
0,Malaya na raw ang dating senador na si Leila De Lima dahil sa desiyson ni Pangulong Ferdinand Marcos Jr. Nakalagay ang mga tekstong: “SHOCKING! MALAYA NA” “ITO ANG NAKAKAGULAT NA DISISYON NI PBBM” (sic) sa video na pinamagatang “KAPAPASOK LANG! PRES MARCOS GINULAT ang LAHAT MALAYA na! DUTERTE di MAKAPANIWALA DELIMA SUBRANG TUWA.” 
0,"Taong 1976 daw pinirmahan ang dokumento, at isa si Preston Martin, bilang vice chairman ng US Federal Reserve, sa mga pumirma rito. Pasalubong ni Pangulong Ferdinand Marcos Jr. mula sa kanyang Switzerland trip ang umano’y Marcos account na nakatago roon na nagkakahalagang $300,000,000,000,000,000,000,000,000,000,000,000,000. Nakalagay sa thumbnail ng video na pinamagatang “KAKAPASOK LANG GOODNEWS! HETO na ang PASALUBONG ni PRES MARCOS GALING SWITZERLAND FPRRD SUMALUDO!” ang tekstong “WOW! SWISS ACCOUNT NI PBBM NAKUHA NA!” Ipinakita rin sa gitna ng video ang isang dokumentong patunay ng pagkakaroon ng $300,000,000,000,000,000,000,000,000,000,000,000,000 sa “siyam na World Bank at pitong International Monetary Fund.” "
0,"Umaksiyon na si dating ACT-CIS representative at ngayo’y Benguet Representative Eric Yap at nagpanukalang palitan ang pangalan ng Ninoy Aquino International Airport (NAIA). Nakalagay sa pamagat ng isang video na inilathala noong Enero 25: “KAKAPASOK LANG GRABE! PRES MARCOS BIGLAANG NILUSOB ang NAIA PAPALITAN na to MIA, YAP TULFO UMAKSYON”. Nakalagay din sa kahabaan ng video ang tekstong: “TULFO at ERIC YAP PANGALAN NG NAIA PALITAN NA!” (sic). Ipinarinig din sa video ang panayam ni Ben Tulfo kay Yap hinggil sa panukalang palitan ang pangalan ng paliparan. "
0,"Papalitan na raw ang pangalan ng Ninoy Aquino International Airport (NAIA) at gagawin itong MIA sa utos ni Pangulong Ferdinand Marcos Jr. Nakalagay sa thumbnail ng video na pinamagatang “KAKAPASOK LANG GRABE! PRES MARCOS BIGLAANG NILUSOB ang NAIA PAPALITAN na to MIA, YAP TULFO UMAKSYON” ang mga tekstong “SA WAKAS PINALITAN NA! TO ANG MATINDING UTOS NG PANGULO” at “CONFIRMED! NAIA TO MIA!”"
0,"Ibinigay raw ni dating national security adviser (NSA) Clarita Carlos ang listahan ng mga smuggler ng sibuyas, asukal, at iba pa kay Pangulong Ferdinand Marcos Jr. ngunit wala itong ginawa dahil sa ang mga ito’y kaibigan niya umano. Iniuugnay ito sa pagbitiw ni Carlos sa kanyang puwesto. Sinabi sa video na pinamagatang “PBBM nagsalita na sa wakas! Calrita Carlos hind na masaya sa gobyerno? Sm*gglers BFF di umano ng Pres!”: “Ito ang nakakagulat. National Security Adviser Clarita Carlos mayroon palang hindi umano ay binigay na mga listahan ng mga pangalan ng smugglers sa sibuyas, asukal, at iba pa, pero wala raw ginawa si PBBM. Napag-alaman umanong itong mga smugglers ay kaibigan ni PBBM.”"
0,Ipinahayag ni Senador Raffy Tulfo ang pagsang-ayon niya sa revision ni Vice President at Department of Education (DepEd) Secretary Inday Sara Duterte na buwagin ang K-12 program at magkaroon ng alternatibong dalawang taong military service. Sinabi sa video na pinamagatang “KAKAPASOK LANG HALA KA! SEN RAFFY TULFO UMAKSYON NA K-12 PROGRAM ni PNOY TANG-GAL NA VPSARA PBBM.!”: “Walang pagdadalawang isip na sinang-ayunan ng well-known senator ang naging panukala at revision ni Vice President Inday Sara Duterte-Carpio na siyang nanungkulan din bilang DepEd Secretary na buwagin na ang K-12 program at magkaroon ng panibagong alternatibong two-years of military service para sa mga kabataan na siyang dedepensa sa bayan.” 
0,"Pinag-usapan umano ang last will and testament ng dating pangulo at diktador na si Ferdinand E. Marcos sa Senate hearing nitong Enero 16, 2023. Ayon pa sa video, ipinakita ni Senador Raffy Tulfo ang kanyang suporta para sa last will ng dating pangulo at ngayon ay tinutupad na ito."
0,Kinumpirma ni Vice President at Department of Education (DepEd) Secretary Inday Sara Duterte na bubuwagin na ang K-12. Ipinakita sa video na pinamagatang “JUST IN: VP INDAY SARA KINUMPIRMA ang PAGBUWAG ng K12| MILITARY SERVICE TULOY|KAKAMPINK NAG-IYAKAN!” ang video clip ng speech kung saan sinabi niyang tinatrabaho ng kanyang ahensiya na magkaroon ng “national peace curriculum”. Ipinakita ang video clip na ito matapos sabihin ng narrator sa video na papalitan na raw umano ang dagdag na dalawang taon sa senior high ng military service. 
0,"Mayroong bagong mga perang papel na inilabas kung saan tampok ang tarsier sa P500 at si Jose Rizal sa P150. Kasama sa mga umano’y bagong pera ng Pilipinas ang P100 na barya, P1,000 na may agila, at P5,000 na may mukha ni Lapu-Lapu. "
0,"Bubuwagin na ang K-12 na programa at pirmado na ng Department of Education (DepEd) ang utos na ito. Sinabi sa video na pinamagatang “JUST IN : GOODNEWS! MATlNDlNG UTOS DEPED K-12 ni PNOY BUBUWAGIN PIRMADO NA! VPSARA PBBM DlLAWAN IYAK” na bubuwagin na ang K-12, alinsunod sa naging pangako ni Vice President Sara Duterte bago pa man siya maupo bilang bise presidente at kalihim ng departamento. Kinumpirma umano ito ng Malacañang noong Enero 10. Sinabi raw nito na ilalabas ng DepEd sa Enero 30 ang revised curriculum ng K-12. Ayon sa video, tatanggalin na raw ang karagdagang dalawang taon ng senior high school at papalitan ito ng military service. "
0,"Sinabi sa isang press briefing sa Malacañang noong Enero 12, 2023, na kukunin ni Pangulong Ferdinand Marcos Jr. ang laman ng Swiss accounts ng kanyang pamilya habang siya ay nasa Switzerland para sa 2023 World Economic Forum (WEF)."
0,"Tatanggalin na ang senior high school at ipapalit ang mlitary service sa ginawang revision ng Department of Education (DepEd) sa K-12 program. Sinabi sa video na pinamagatang “JUST IN : GOODNEWS! MATlNDlNG UTOS DEPED K-12 ni PNOY BUBUWAGIN PIRMADO NA! VPSARA PBBM DlLAWAN IYAK”: “Ayon sa umano ay balita, tatanggalin na sa wakas ang two-year additional senior high school at di umano ay ipapalit dito ang military service na noon pa lamang kampanyahan ay ipinangako na ni Inday Sara-Duterte na pagdaraanan ng mga kabataan.” Kinumpirma umano ito sa naging anunsiyo ng Malacanang noong Enero 10."
0,Iniutos ni Senador Raffy Tulfo na ibasura ang mga reklamo laban kay suspended Bureau of Corrections (BuCor) director general Gerald Bantag. Nakalagay ang tekstong “SENADO NA-SHOCKED SA MATINDING UTOS NI SEN. TULFO” sa YouTube video na pinamagatang KAKAPASOK LANG HALA! PBBM RAFFY TULFO NACORNER si CATAPANG REMULLA KlNASUHAN BANTAG KASO DlSMlSS NA! Nakalagay din ang tekstong “SENADO NAGULAT! SEN TULFO UMAKSYON NA! IBABASURA NA ANG KASO NI BANTAG” sa video na tumagal sa loob ng mahigit dalawang minuto
0,Ibinasura na ang mga reklamo laban kay suspended Bureau of Corrections (BuCor) director general Gerald Bantag. Ito ang pamagat ng isang YouTube video: KAKAPASOK LANG HALA! PBBM RAFFY TULFO NACORNER si CATAPANG REMULLA KlNASUHAN BANTAG KASO DlSMlSS NA!
0,"Naglaho ang mga Facebook pages na hawak ni Kabataan Partylist Representative Raoul Manuel matapos itong ma-take down. Sinabi sa isang YouTube video na inilathala noong ika-10 ng Enero: “Congressman Raoul Manuel, nadurog sa karma matapos makarma nang ma-take down ang lahat ng kanyang mga Facebook pages. Raoul, sa wakas, nabawasan na ng mga platform sa social media na ginagamit niya upang makapanghikayat ng mga kabataan na kalabanin ang pamahalaan.”"
0,"Makukuha na raw ni Pangulong Ferdinand Marcos Jr. ang interest ng Marcos account mula sa 1,922,000 toneladang gintong nakadeposito sa China. Ipinakita sa video na pinamagatang “GRABE INTEREST NG MARCOS ACCOUNT SA CHINA KUKUNIN NA KAYA NI PANGULONG BONGBONG MARCOS?” ang litrato ng mga dokumentong umano’y patunay ng pagdedeposito ni dating pangulong Ferdinand E. Marcos ng paunang 207,000 toneladang ginto na sinundan pa ng 1,715,000 tonelada sa bangko ng China. "
0,"Hindi ibinalita ng mainstream media ang naiuwing $22 bilyong investment ni Pangulong Ferdinand Marcos Jr. mula sa China. Sinabi sa video na pinamagatang “SEN. IMEE, PINAIYAK SI KAREN AT MEL SA BILYONG INIUWING INVESTMENTS NI PBBM NA DI NILA IBINALITA”: “Kahit hindi man naibalita ng ilang mainstream media, nais ipaalam ng senadora sa sambayanang Pilipino na ang kanilang naiuwi ay lilikha ng mas maraming oportunidad at trabaho na pakikinabangan ng milyon-milyon nating mga kababayan.” "
0,"Sangkot si Senador Risa Hontiveros sa anomalya ng unauthorized bonus ng PhilHealth noong 2014. Ayon din sa video, sinasabi raw ng senador na 2013 ito nangyari. Iniuugnay ito ng vlogger sa pagiging bahagi umano ng senador sa PhilHealth noong 2014 hanggang 2015. "
0,"Ang mga ginto ni dating pangulong Ferdinand E. Marcos ay galing sa 950,000 toneladang nakaw na ginto nina Adolf Hitler at Tomoyuki Yamashita na ibinaon sa Pilipinas noong World War II. Sinabi sa video: “Maraming bansa ang walang ginto dahil pinagnanakaw ito ni Hitler at Yamashita noong kasagsagan ng World War II. Ito ay mahigit 950,000 metric tons na nagkataong sa Pilipinas pinagbababaon ng mga sundalong Hapones sa ilalim ni General Tomoyuki Yamashita. Ang iba rito ay nai-safety ni Marcos na magagamit para sa pag-unlad ng Pilipinas.”"
0, Maituturing na economic sabotage ang pagbatikos sa mga planong proyekto ng gobyerno. Sinabi sa video: “Lahat-lahat ng gustong gawing proyekto ng ating gobyerno ay babatikusin nitong mga anti-Marcos na ito kahit ang totoo naman ay sa ikagaganda naman ng Pilipinas ang mga plano na ito ng pamahalaan. So dito pa lang ay puwede ba nating masabi na itong ginagawa ng mga tao na siraan ang administrasyon ni President Bongbong Marcos ay isa ring uri ng economic sabotage…”
0,Ipinalit ni Pangulong Ferdinand Marcos Jr. kay kasalukuyang Justice Secretary Jesus Crispin “Boying” Remulla ang abogadong si Harry Roque. Nakalagay sa pamagat ng isang Facebook video: “KAKAPASOK LANG MATINDING UTOS PRES MARCOS HARRY ROQUE IPALIT DOJ REMULLA RESIGN BANTAG BALIK BUCOR” 
0,Galing sa Wealth For Humanity ang mga ipinamigay na regalo at tulong sa ginanap na Pangkabuhayan at Pamaskong Handog ng Pangulo at Unang Ginang sa Sambayanang Pilipino noong ika-22 ng Disyembre.
0," Ilegal ang pagtupi at pag-staple ng polymer na P1,000 salapi. Hulyo 2022 nag-umpisang kumalat ang mga post hinggil sa multang P20,000 kung itutupi ang nasabing salapi."
0,"Inilabas ang P5,000 bill na may mukha ni Lapu-Lapu bilang bagong pera ngayong 2022. Itinampok ng isang YouTube video na pinamagatang “BAGONG PERA O SALAPI NG PILIPINAS, NILABAS NA! | PHILS. NEW BANK NOTES & COINS NA MAY LAGDA NI PBBM” ang larawan ng P5,000 salapi na may mukha ni Lapu–Lapu sa kabuuan ng siyam na minutong video. May tekstong “BAGONG PERA NILABAS NA. NEW PHILIPPINES BANK NOTES 2022” katabi ng P5,000 salapi. "
0,"May uwing $987 bilyon si Pangulong Ferdinand Marcos Jr. mula sa kanyang pagbisita sa Brussels, Belgium. Pinamagatan ang isang YouTube video: “WOW! PANGULONG BONGBONG MARCOS DUMATING NA! MAY DALANG GOOD NEWS GALING SA BRUSSELS BELGIUM $987B?” "
0,"Sa oras na mabawi ng kanyang panig mula sa Presidential Commission on Good Government (PCGG) ang yaman niya at mga gintong ipinahiram umano niya sa iba’t ibang mga bansa, makikinabang daw ang Pilipinas, ayon sa huling habilin at testamento ni dating pangulong Ferdinand E. Marcos. Sinabi sa video na pinamagatang, “Dahilan Kung Bakit Pinahiram ni Marcos ang Kanyang Mga Ginto | Marcos Gold” ang sumusunod: “Tunay na matalinong lawyer at investor ang yumaong dating pangulong Marcos. Ginamit niya pangangailangan ng mga bansa para sa world market upang gawing investment opportunity na lumago ang kaniyang yaman na siya namang nakaplanong gamitin sana para sa ating bansa, na kung hindi lang sa pumipigil noon ay siyang tiyak na sana pakikinabangan ng ating bansa ngayon.” "
0,"Pinakamalaki raw sa lahat ng mga nagdaang pangulo ang P9 bilyong halaga ng ilegal na droga na nasabat ng administrasyon ni Pangulong Ferdinand Marcos Jr. Sinabi sa video: “Nine billion na pala ang halaga ng droga na nahuhuli sa kanyang panunungkulan, which is pinakamalaki sa lahat ng naging presidente ng Pilipinas. Siya ang may pinakamalaking huli ng droga sa lahat ng naging presidente ng Pilipinas."
0,"Ang mga bank account ni dating pangulong Ferdinand E. Marcos na nakakalat sa iba’t ibang bangko sa mundo ay mayroon daw isang bilyong metrikong toneladang ginto at isang milyong metrikong toneladang platinum. Sinabi sa video: “Sa mga hindi po nakakaalam ay itong mga account kung pagsasama-samahin ang lahat ng ito ay matatawag itong infinity account o infinite dollars account. Naglalaman ng 1,181,336,675 metric tons ng mga ginto at kasama na rito ang 1 million metric tons ng platinum, at 1 million metric tons ng iba’t ibang kulay ng mga diyamante.”"
0,"Hindi raw ibinalita ng media ang pagpapatayo ng high-rise na pabahay ng administrasyon ni Pangulong Ferdinand Marcos Jr. Sinabi sa video: “Nagpapatayo na ngayon ang gobyerno sa pangunguna ni Pangulong Bongbong Marcos ng mga high-rise building. High-rise building para ipamigay sa mga kababayan natin na walang bahay, para may matirahan ang ating mga kababayan. Para hindi na sila pagala-gala sa kalsada. Nakakadismaya talaga iyang ginawa na iyan ni Pangulong Bongbong kasi napakaganda po ng balita po na iyan pero hindi ibinabalita nino man.”"
0,Ang pagkakatanggal ni Cardinal Luis Antonio Tagle sa kanyang pagkapresidente sa Caritas Internationalis ay dahil sa kanyang pagsuporta at pagbibigay ng pondo sa makakaliwang grupo noong 2016 na halalan. Sinabi sa isang video: “Matunog ang balitang kaya natanggal si Cardinal Tagle sa Caritas International Leaders ay dahil di umano sa pagsuporta at pagbibigay ng funds nito sa makakaliwang grupo.” 
0,"Maharlika ang tunay na pangalan ng Pilipinas. Sinabi sa video na: “Nagrereklamo nga siya dahil po sa pangalang Maharlika. Eh totoo naman pong maharlika ang Pilipinas. Iyan po ang totoong pangalan ng Pilipinas, ang Maharlika. At alam na alam po iyan ng mga Marcos at ng ibang mga tao rin, alam na alam po iyan. Kaya mas maganda po ang Maharlika Investment Fund na pangalan.” "
0,"Katulad ng ipinapanukalang Maharlika Investment Fund ng Marcos administration ang bill na inihain ni dating senador Paolo Benigno “Bam” Aquino IV na nagsusulong ng pagtatatag ng sovereign wealth fund ng Pilipinas noong 2016. “Marami ang tumutol nang mag-file ng bill sina [Speaker Martin] Romualdez at Congressman Sandro Marcos ng tinatawag na Maharlika Investments Fund, lalong lalo na ang mga dilawan, kakampink, at makakaliwang grupo, ngunit hindi naman sila nag-ingay noong gumawa ng bill si Bam Aquino noon na kung tawagin ay Philippine Investment Fund Corporation Act noong 2016.”"
0,"Ang panukalang pagtatatag ng Maharlika Investment Fund, na ihain nina Ilocos Norte 1st District Representative Sandro Marcos at Leyte 1st District Representative Ferdinand Martin Romualdez, ang kauna-unahang inisiyatiba para magkaroon ng sovereign wealth fund ang Pilipinas. Sinabi sa isang video: “Ito na nga mga kaibigan, nai-file na nga ang bill ng panukalang batas ng sovereign wealth fund ng mag-uncle na Ferdinand Martin Romualdez at Sandro Marcos. Ang Philippine sovereign wealth fund ay tinatawag din Maharlika Investments Fund (MIF). Ang kagandahan pa nito, mga kaibigan, ito ang kauna-unahang pagkakataon na magkakaroon ng ganitong initiative sa ating bansa.”"
0,"Kinakailangang magparehistro sa isang link na dumidirekta sa isang blogging site upang makatanggap ng P10,000 at P30,000 na ayuda mula sa Department of Social Welfare and Development (DSWD). "
0,Kasama ang Magat Dam sa mga dam na dating pag-aari ng gobyerno na ibinenta sa pribadong kompanya ng mga Aquino. “Mga Dam Sa Pilipinas Na Ibenenta Ng Mga Aquino Sa Mga Private Sector | Dam In The Philippines” ang sumusunod: “Sa araw na ito ay pag-uusapan natin ang mga dam dito sa Pilipinas na dati ay pag-aari pa ng gobyerno ngunit ngayon ay naging pag-aari na ng mga pribadong kompanya sa ating bansa…. sa katagalan ay ibinenta na ng mga sumunod na administrasyon sa mga pribadong kompanya. Ating isa-isahin ang mga ito. Una sa listahan ay ang Magat Dam.” 
0,Kailangang magregister sa link na dumidirekta sa isang blogging site upang mapasali sa mga benipisyaryo ng Pantawid Pamilyang Pilipino Program (4Ps).
0,Nagsitigil na ang mga protesta laban sa pagpapatayo ng Kaliwa Dam dahil napagtanto na ng mga taong tutol dito na ang proyekto ay makabubuti sa mga Pilipino at sa bansa. 
0,"Si Haring Norodom Sihamoni ng Cambodia umano ang ipinakita sa isang video clip mula sa Interface Meeting ng mga pinuno ng mga bansang miyembro ng ASEAN kasama ang mga kinatawan ng ASEAN Business Advisory Council (ASEAN-BAC) noong Nobyembre 10, 2022. Sinabi rin sa pamagat ng video na hinangaan umano ng hari ng Cambodia si President Ferdinand Marcos Jr."
0,Ginawang legal ng Presidential Commission on Good Government (PCGG) ang pagnanakaw ni dating pangulong Corazon “Cory” Aquino sa mga yaman ng pamilyang Marcos. Nakalagay sa teksto ng video ang sumusunod: “PCGG! Ginawang legal sa pagnanakaw ni Cory Aquino para nakawin ang mga yaman ng pamilyang Marcos. Nasaan na ang mga nakulimbat nila sa mga Marcos?”
0,"Idineklara ni dating pangulo Ferdinand E. Marcos ang Martial Law upang protektahan ang mga gintong nakabaon umano sa Pilipinas. Sinabi sa isang video: “Alam ni dating pangulong Marcos na kinakailangan niyang ipahayag ang Martial Law upang protektahan ang napakalaking yaman na ito na nakabaon sa iba’t ibang dako ng Pilipinas. Isa rin ito sa dahilan kung bakit niya idineklara ang Martial Law sa ating bansa.” Kaugnay ito ng batas na idineklara umano ng International Court of Justice (ICJ) noong 1946 na nagbibigay ng 30 taong palugit upang hanapin ng mga may-ari ang kanilang gintong kabilang sa ninakaw na 900,000 toneladang ginto noong World War II. Nakabaon daw ang mga ito sa Pilipinas kung kaya’t apat na taon bago ang 1976, na umano’y hangganan ng palugit, ay idineklara ni Marcos ang Batas Militar. "
0,Sa isang link na dumidirekta sa isang blogging site na page kailangang magparehistro upang magsumite ng aplikasyon sa scholarship ng Department of Science and Technology (DOST).
0,Tinawag na Manila International Airport (MIA) ang Ninoy Aquino International Airport (NAIA) sa isang ulat ng Balita.net tungkol sa pagtalaga kay Jose Arturo Tugade bilang general manager at chief executive officer ng Manila International Airport Authority (MIAA).
0,"Proyekto sa ilalim ng Build, Build, Build at Build Better More ang Metro Rail Transit (MRT) 7. Sa isang video na nagtatampok ng pag-usad ng konstruksiyon ng mga istasyon ng MRT7, sinabi ang sumusunod: “Batasan Station na po mga kababayan, ito na po ang pinaka-sample. At dito rin po, may mga gumagawa rin po na atin pong nakita. Tuloy-tuloy po ang mga build, build, build projects at build better more na tinutuloy po ng ating pangulong Marcos.”"
0,"Ayon kay Midsayap Mayor Rolly Sacdalan, limang araw na mawawalan ng kuryente ang Cotabato dahil sa pagkasira ng dam na dulot ng malakas na ulan. "
0,"Papalitan na ang pangalan ng Ninoy Aquino International Airport (NAIA) dahil mapupuno na ang online na petisyong nananawagang palitan ito. Sinabi sa video: “Matapos ngang kumpirmahin ng marami sa ating mga kababayan na posible nang palitan ang pangalan ng NAIA or Ninoy Aquino International Airport to MIA or Manila International Airport.” “Kumpirmadong uuwi na ngang luhaan ang mga Aquino matapos kumpirmahin ng change.org.ph na kumpirmadong malapit nang mapuno ang petition site, matapos ikampanya ng mas marami sa ating mga kababayan para palitan ang Ninoy International Airport or NAIA to Manila International Airport or MIA,” dagdag pa nito. Nakalagay din sa video ang tekstong: “TAGUMPAY! PAPALITAN NA SA WAKAS!” "
0,Kailangang magpalista sa isang link kung gustong makasali sa Pambansang Pabahay Para sa Pilipino Program ng gobyerno. 
0,Ang mga perang itinago ng dating pangulo at diktador na si Ferdinand E. Marcos sa Swiss bank ay nakalaan para sa sambayanang Pilipino. 
0,"Nasa Pilipinas ang Mariana Trench. Sa isang video, sinabi ang sumusunod: “Confirmed! Nasa Pilipinas po ang sinasabi sa bibliyang Fountains of the Great Deep, ang pinakamatandang kaharian na 170 million years ago pa ay nandirito na. Ang tinaguriang world’s deepest place on planet earth ay nasa bakuran lang natin pala. Kaya lang naipangalan at naipamana na ito sa asawa ni King Philip IV na reyna ng Espanya na kung tawagin natin ngayon ay the Marianas Trench, kung saan ang kumpol-kumpol na mga isla na hugis crescent moon ay ipinangalan din sa kaniya na kung tawagin ay The Marianas Islands.”  "
0,Nagsilbing dulugan ng mga sumbong at hinaing ang Coconut Palace para sa mga magsasaka sa ilalim ng administrasyon ng diktador na si Ferdinand E. Marcos. 
0,Walang babayaran sa Pambansang Pabahay Para sa Pilipino Program.
0,Hindi ibinalita ng media ang pagkakahuli ng P6.7-bilyong droga. Sabi sa video: “Malaking balita na hindi man lang binalita ng mainstream media at ang kabilang kampo ng pink ay tahimik sa balitang ito. Ito ang P6-bilyong drugs na nahuli.” “At ang mainstream media hindi man lang ibinabalita ito. Bakit kaya? Dahil ba ayaw nilang gumanda ang imahe ni Pangulong Bongbong? O sampal sa kanila ang magandang balita na ito?” dagdag pa sa video. 
0,Extended ang educational cash assistance ng Department of Social Welfare and Development. 
0,"Sa mga kasong isinampa sa pamilyang Marcos wala ni isang naipanalo ang PCGG. “Ang gagawin ng PCGG na kinukuha ang yaman ng mga Marcos at ipapangalan nila bilang mga yaman na nakaw ng mga Marcos sa kaban ng bayan, ngunit pagdating sa kataasan-taasang hukuman ay bigo na mapatunayan ito.”"
0,"Nakasaad sa Treaty of Paris na pirmado umano ng 36 na bansa ang 100,000 metrikong toneladang gintong pag-aari ng sambayanang Pilipino at ang pagiging benepisyaryo ng Pilipinas sa lahat ng kayamanan sa mundo. "
0,"Ang kautusan ni Pope Francis na ilipat ang mga ari-arian ng Vatican sa kanilang bangko sentral ay kaugnay ng napipintong pagkawala ng US dollar sa international monetary system. “Ang hindi alam ng marami, ito na ang hudyat ng napipintong tuluyang pagkabura ng US dollar sa international financial system ng buong mundo… [nito] lang Agosto, ipinag-utos ni Pope Francis na kailangang maibalik na [ang] lahat ng mga assets ng Vatican na sa iba’t ibang mga bansa sa kanilang central bank bago magtapos ang September 30, 2022.”"
0,"Mayroong ginto ang pamilyang Marcos na umaabot sa mahigit 600,000 na tonelada. Sa YouTube video sinabing umabot sa mahigit $31 trillion ang yaman ng pamilyang Marcos, kung saan $28.347 trillion dito ay galing sa may kabuuang 607,000 toneladang ginto. Ang mga sabi-sabing ito ay mula kina Imelda Marcos at Karen Hudes, dating abogado ng World Bank. "
0,"Sapilitang ipadadala sa Ukraine ang mga kalalakihang Ruso na nasa tamang edad para sa giyera. Sinabi sa isang video sa Facebook, “Putin nagpaplano na ideklara ang Martial Law sa Russia. Mga kalalakihang nasa tamang edad para sumabak sa giyera, sapilitang ipapadala sa Ukraine.” "
0,Ipinapakita ng isang larawan na nagsimula na ang programang Pambansang Pabahay para sa Pilipino ng administrasyon ni Pangulong Ferdinand Marcos Jr. 
0,Hindi makapupunta ng Amerika si Pangulong Ferdinand Marcos Jr.
0,Kabilang ang rehistrasyon para sa cash assistance sa e-service ng Department of Social Welfare and Development (DSWD).
0,"Naghain ng subpoena ang Senado para kay Pangulong Ferdinand Marcos Jr. hinggil sa pagdinig ng isyu sa pag-aangkat ng asukal ng Sugar Regulatory Authority (SRA). Sa isang video na inilathala noong ika-9 ng Setyembre, sinabing: “President BBM, nagulat sa balitang dawit si BBM. Biglaang pagkaka-subpoena sa pangulo matapos niyang makabalik sa palasyo, ikinagulat.”"
0,Pumanaw na ang beteranong artista at National Artist na si Nora Aunor ngayong Hunyo 2022. “Hala! Super Star Nora Aunor Agaw-Buhay Sa Hospital | Nora Aunor Latest Update!” 
0,"Susubukan umanong guluhin ng mga makakaliwang grupo ang inagurasyon ni Ferdinand Marcos Jr. ngayong Huwebes, Hunyo 30. Ayon sa nagpakilalang “dating kadre” ng New People’s Army (NPA), susubukan umanong guluhin ng mga makakaliwang grupo ang inagurasyon ni Marcos. Sa video, makikita ang katagang, “Mga dating kadre, ibininunyag ang masamang plano ng makakaliwang grupo vs PBMM administration.”"
0,"30 taon nang hindi binabayaran ng GMA Network ang mga Marcos sa kinita ng shares ng mga ito sa kanila. Sa ipinaskil na tatlong minutong video ng YouTube channel na “Showbiz Snap” noong Mayo 30, sinabing ang utang na ito ng GMA ay mula sa ⅓ shares umano ng mga Marcos sa stocks ng network."
0,"Lumala ang korupsiyon sa gobyerno dahil pinoprotektahan ng 1987 Konstitusyon ang mga opisyal na gumagawa nito. Sa video na ipinaskil si Sangkay Janjan sa kanyang YouTube channel noong Enero 25, 2021, ikinumpara nito ang korupsiyon noong panahon ni Ferdinand E. Marcos at ang korupsyon na nangyayari sa gobyerno sa ilalim ni Rodrigo Duterte. Ayon sa kanya, wala o kakaunti lamang a rekord ng korupsiyon noong panahon ni Marcos kompara sa mga sumunod na pangulo. Lumala rin daw ang korupsiyon sa gobyerno dahil mismong ang 1987 Konstitusyon ang pumoprotekta sa mga opisyal ng gobyerno kaya hindi sila natatakot gumawa ng korapsyon. "
0,"Bangkay na nang dumating si Kris Aquino sa Pilipinas mula sa kanyang pagpapagamot sa Estados Unidos. Ayon sa nagpaskil, “Hindi alam ng karamihan na talaga namang pumanaw na nga ang sikat na TV host-actress, at may balita na nga na nakalapag na sa NAIA (Ninoy Aquino International Airport) ang kanyang bangkay para dito mismo sa Pilipinas ilibing ito. Panigurado, kasama ito sa kanyang mga magulang na si Ninoy at Corazon Aquino.” "
0,"Naging bihag ng mga komunista ang dating pangulo ng Unibersidad ng Pilipinas (UP) na si Salvador Lopez noong “Diliman Commune” noong 1971. Sa isang video sa YouTube, muling pinaingay ang pahayag ni Juan Ponce Enrile, defense minister at tagapagpatupad ng Martial Law ni Ferdinand E. Marcos, na ginawang bihag ng mga komunista ang dating presidente ng UP na si Salvador Lopez sa kasagsagan ng Diliman Commune noong 1971. Aniya, “No one could go in and out of the place. Permission from the Commune was required. UP president Salvador Lopez became a virtual prisoner in his university.” "
0,"Ngayong 2022 lang ulit nakapagpalipad ng sasakyang panghimpapawid ang Philippine Air Force (PAF) simula ng matapos ang rehimen ni dating pangulong Ferdinand E. Marcos. Isang post noong Hunyo 12, ng TikTok user “@queenthings8” ang nagsasabing ngayon lamang muli nakapagpalipad ng sasakyang panghimpapawid ang Philippine Air Force (PAF) simula ng matapos ang rehimen ni dating pangulong Ferdinand Marcos."
0,"Si Senador Leila de Lima ang gumawa ng paraan para makasuhan at makulong si retired Major General Jovito Palparan. Laman nito ang interbiyu ni retired Major General Jovito Palparan sa SMNI kaugnay ng mga kaso nito. Mapapanood din sa video si Presidential Communications Undersecretary at National Task Force to End Local Communist Armed Conflict (NTF-ELCAC) Spokesperson Lorraine Badoy. Paglalahad ni Palparan kay Badoy, si Senador Leila de Lima, na dating kalihim ng Department of Justice (DOJ), ang dahilan kaya siya kinasuhan at nakakulong ngayon."
0,"Ayaw bumaba ni Leni Robredo sa puwesto bilang pangalawang pangulo. Sa mahigit 15-minutong video, makikita na nagsasalita si “Coach Jarret” habang ipinapakita ang ang liham ni vice president-elect Sara Duterte sa opisina ni Bise Presidente Leni Robredo. Ang liham na ito ay para sa magiging transisyon ng kanilang opisina at pagsasalin ng kapangyarihan sa bagong halal na ikalawang pangulo. Sa ispekulatibong pamagat ng video, sinabing “ayaw bumaba” sa puwesto ni Robredo at “nag follow-up” din daw si Duterte sa opisina ni Robredo kaugnay ng naunang liham nito. "
0,"Sinabi ni Bise Presidente Leni Robredo na may sorpresa siya kasama ng Communist Party of the Philippines (CPP), National People’s Army (NPA), at National Democratic Front (NDF) o ang CPP-NPA-NDF sa inagurasyon ni Ferdinand “Bongbong” Marcos Jr. bilang pangulo sa Hunyo 30, 2022. Mula Hunyo 21, kumakalat ang isang tweet ng @NewGovABF, isang Twitter account na nagpapanggap bilang ang opisyal na account ng Angat Buhay NGO, ang organisasyon na naunang inanunsiyo ni Bise Presidente Leni Robredo ngunit ilulunsad pa lamang sa Hulyo 1, 2022. "
0,"Ibinalita ng ABS-CBN na uuwing nakaeroplano sa Davao City si vice president-elect Sara Duterte araw-araw mula Manila. Ayon sa isang post noong Hunyo 19 sa YouTube channel “Streetwise with Takeru Miyamoto,” naglabas ng balita ang ABS-CBN na araw-araw uuwi sa Davao City nang nakaeroplano si vice president-elect Sara Duterte kapag nanunungkulan na sa Manila."
0,"Makikita sa isang retrato ang produktong pampabawas ng timbang na ineendoso ni Angel Locsin. Noong Lunes, Hunyo 27, nag-viral sa Facebook ang paskil na nagpapakitang ineendoso umano ang aktres na si Angel Locsin ang produktong nagpapayat sa kanya sa loob lamang ng isang buwan. Sa retrato, makikita si Locsin na katabi ang produkto na may etiketa na, “Zhonglanke.” Mababasa rin sa lalagyan nito ang mga katagang “Yogurt nut baking cereal.” "
0,"Hindi ibinalita ng mainstream media ang pagpapahatid ni president-elect Ferdinand Marcos Jr. ng tulong sa mga naapektuhan ng pagputok ng Bulkang Bulusan sa Sorsogon. Sa isang post noong Hunyo 9, sinabi ng YouTube channel na FOODIE NETH na naunang nagpadala ng tulong si president-elect Ferdinand Marcos Jr. sa Bulusan, ngunit hindi ito ibinalita ng mainstream media."
0,"Papalitan ni Duterte si Alan Cayetano sa Senado para kay Larry Gadon. Mula Hunyo 14, kumakalat ang isang video sa YouTube na naglalaman ng sabi-sabing papapilitan ni Pangulong Rodrigo Duterte ang kahahalal lang na si Alan Peter Cayetano sa Senado para sa talunang kandidato at suspendidong abogado na si Larry Gadon. "
0,Sinamantala ni Ninoy Aquino ang paglala ng kalusugan ni dating pangulong Ferdinand Marcos upang manguna sa politika. Isang post noong Hunyo 8 ng Facebook page na “I am Shanwein” ang nagpapakita ng isang video na naglalaman ng recording umano ng pag-uusap ni Ninoy Aquino at Steve Psinakis tungkol sa paggamit ni Aquino ng mga alas upang pagsamantalahan ang lumalalang kalusugan ni Marcos at manguna siya (Aquino) politika. 
0,"Ang mga “dilawan” o kapanalig at tagasuporta ng Liberal Party ni Vice President Leni Robredo ang madalas magpakalat ng disimpormasyon. Isang artikulo noong Hunyo 14 sa website ng “Pinoy Trending News” ang nagsasabi na ang mga “dilawan” ang tunay na madalas magpakalat ng fake news. Ayon sa artikulo, tinapos umano ng direktor at aktor na si Manny Castañeda ang debate sa kung sino ang tunay na nagpapakalat ng disimpormasyon. "
0,"Plano ng Angat Buhay NGO na patalsikin ang administrasyong Marcos. Isang post noong Mayo 16 ng Twitter user “@NewGovOrgABF” ang nagpaskil ng quote card umano ni Bise Presidente Leni Robredo na nagsasabing ilulunsad niya ang Angat Buhay NGO upang makapagtayo ng bagong gobyerno. Makikita sa quote card ang umano’y sinabing linya ni Robredo na “Ilulunsad natin ang Angat Buhay NGO, New Government Organization” at “Makakapag lunsad tayo ng panibagong gobyerno at patatalsikin natin muli ang rehimeng Marcos!” "
0,"Namamahagi ng P10,000 ayuda si senator-elect Raffy Tulfo. Isang pahina sa Facebook ang nagkakalat na namamahagi raw ng P10,000 ayuda si senator-elect Raffy Tulfo. Sa retratong kalakip ng paskil nito, makikita ang mukha ni Tulfo, habang mababasa naman ang mga katagang, “Senador Raffy Tulfo 10K Ayuda,” at “Message Kami Ngayon Salamat Sa Inyong Boto.” Inaanyayahan din ng awtor ang mga “nabigyan na” na patuloy pang ibahagi ang naturang paskil sa Facebook. "
0,"Nakuhanan ng video ang kauna-unahang Pilipino na nahatulan ng death penalty sa bansa. Mula Hunyo 16, kumakalat sa Facebook ang isang video ng umano’y kauna-unahang Pilipino na hinatulan ng death penalty sa Pilipinas. Ipinapakita ng video ang isang lalaking nagdarasal habang inihahanda ng mga doktor, pari, at ibang opisyal ang umano’y lethal injection na gagamitin bilang paraan ng pagpatay. "
0,Si vice president-elect Sara Duterte ang magiging kauna-unahang bise presidente mula sa Mindanao.
0,"Nakakapagpagaling ng katarata ang halamang gamot. Mula Mayo 20, kumakalat ang isang Facebook post na nanghihikayat sa mga tao na bumili ng umano’y natural na gamot para mapagaling ang katarata. Ang caption na nakalagay sa post ay, “Kalimutan ang iyong mga problema sa paningin.” Ayon sa post na ito, nakakatanggal ng katarata ang natural na gamot na maaaring bilhin lamang sa Facebook page. "
0,"Ang naging isyu sa Hacienda Tinang sa Tarlac nitong Hunyo 2022, kung saan magihit 90 katao ang inaresto nang walang warrant, ay bahagi lamang ng planong destabilisasyon laban sa papasok na administrasyon ni Ferdinand Marcos Jr. Sa SMNI News Channel, iginiit ni Jeffrey “Ka Eric” Celiz, isang nagpakilalang “dating kadre” ng New People’s Army (NPA), na bahagi lamang ng planong “destabilisasyon” sa papasok na administrasyon ni Ferdinand Marcos Jr., anak ng yumaong diktador, ang nangyaring kaguluhan sa Hacienda Tinang sa Tarlac nitong Hunyo 9, 2022. Ayon sa kanya, “Lahat ng ito ay isang grand design upang magkaroon ng destabilisasyon, o kaguluhan, at mga hindi magandang kalagayan para palabasin na mabigat ang suliranin ng lipunan; at ang administrasyon ni Pangulong Bongbong Marcos ay mahaharap sa malaking problema ng pag-aalsa ng taong bayan kung hindi masolusyunan ang problema sa gutom, kahirapan, kawalan ng trabaho, mataas na presyo ng bilihin, petroleum products, at iba pa.”"
0,"Ayon sa bagong kalihim ng Department of Social Welfare and Development (DSWD) na si Erwin Tulfo, ang unang programang itinulak niya sa posisyong ito ay ang pagbibigay sa bawat pamilyang Pilipino ng ayudang may halagang P20,000. Mula Hunyo 5, kumalat ang isang video sa Facebook na naglalaman ng sabi-sabing mamimigay ng ayuda ulit ang Department of Social Welfare and Development (DSWD) sa bawat pamilya sa Pilipinas pagkaupo ng bagong kalihim nito na si Erwin Tulfo. Ayon sa video na ito, bahagi ito ng unang programang ipatutupad ni Tulfo bilang kalihim ng DSWD. "
0,"Hindi totoo ang retrato ng maruming Manila Baywalk dolomite beach, at gawa-gawa lang ito ng mga indibiduwal na may galit sa administrasyon ni Pangulong Rodrigo Duterte. Iginigiit ng isang tagasuporta ni Pangulong Rodrigo Duterte na peke ang ilang retratong nagpapakita ng maruming Manila Baywalk dolomite beach. “Pag tayo ang kumuha ng picture ng Manila Bay, maganda, maaliwalas, malinis,” ayon sa awtor ng naturang paskil. “Pero bakit pag kumuha ng picture yung mga punung-puno ng galit sa gobyerno at kapwa Filipino (na hindi raw totoong tao), lahat na lang bumabaho, pumapangit, dumidilim. Pati yung mga puno na dapat sana ay berde naging black?”  "
0,Itataas na ni Pangulong Rodrigo Duterte sa P750 ang minimum wage sa buong bansa. Ayon sa post: “Gagawin muna ni Pangulong Duterte na pirmahan ang P750 na arawang sahod sa mga manggagawa sa buong bansa. Minamadali na nga ni Pangulong Duterte ang regional wage board upang agarang trabahuhin ang gusto niyang ipanukala sa buong Pilipinas.” 
0,Iimbestigahan ng Kongreso ang blocktime deal ng ABS-CBN at Zoe Broadcasting Network Inc. (ZBNI) dahil nilalabag nito ang legislative franchise ng Zoe.
0,"Ayon sa Facebook page na “Ayuda mula kay Sen. Robin Padilla,” mamimigay ang kahahalal lang na senador ng ayuda na umaabot sa P10,000. Ayon sa mga post ng page na ito, magbibigay si Padilla ng ayuda na umaabot sa halagang P10,000, at kailangang magpalista sa isang link ang mga nais makatanggap nito. "
0,"Ayon sa isang video sa Facebook, kinilala ng National Aeronautics and Space Administration (NASA) ng Estados Unidos ang Pilipinas bilang kauna-unahang nakagawa ng liquid-propellant rocket sa mundo, sa ilalim ng diktadurya ni Ferdinand E. Marcos noong 1972. "
0,"Pinagmumura ng mga tao ang bagong halal na senador na si Alan Peter Cayetano dahil hindi umano ito namansin ng tao sa isang mall. Isang post noong Hunyo 24 ng YouTube channel Showbiz Fanaticz ang nagsasabi na pinagmumura ng mga tao ang bagong halal na senador na si Alan Peter Cayetano sa isang mall dahil hindi ito namansin. Ang post ay pinamagatang, “Viral! Sen. Cayetano, Pinagmumura Ng Netizens Matapos Dedmahin Ang Mga Pinangakuan Ng 10k| Trapo Ka!” "
0,Nasibak si Regine Velasquez bilang host ng morning talk show sa Kapamilya Channel na Magandang Buhay.
0,"Ang aktibista at dating lider-estudyante na si Kevin Cedrick Castro, na  napatay ng militar sa isang engkuwentro noong Pebrero 21, 2022, ay nagtapos bilang summa cum laude sa University of the Philippines (UP) Diliman. Sa isang Facebook post noong Hunyo 21, sinabi ni Presidential Communications Operations Office (PCOO) Undersecretary at National Task Force to End Local Communist Armed Conflict (NTF-ELCAC) spokesperson Lorraine Badoy na si Kevin Cedrick Castro, isang aktibista at dating lider-estudyante na napatay ng mga militar sa isang engkuwentro noong Pebrero 21, 2022, ay nagtapos bilang summa cum laude sa University of the Philippines (UP) Diliman. Kalakip ng post ni Badoy ang isang link sa post noong Hunyo 3 sa Facebook page na “Resibo,” na nagsabi ring nagtapos si Castro bilang summa cum laude. Ang post naman mula sa “Resibo” ay mayroon nang 675 na reaksiyon, 157 na komento, at 720 na share nang isinulat ang fact-check. "
0,"Magbibigay ng tulong o ayuda na nagkakahalaga ng P10,000 kada pamilya si Pangulong Rodrigo Duterte bago siya bumaba sa kanyang puwesto sa Hunyo 30."
0,Dinaya ng mga “dilawan” ang snap election sa Pilipinas noong 1986. Ang tunay na nanalo ay si Ferdinand Marcos at hindi si Corazon Aquino.
0,Walang balitang inilabas ang media tungkol sa bagong Dr. Jose Fabella Memorial Hospital.
0,"Nakatuon sa mga paglabag sa karapatang pantao ng administrasyon ni Pangulong Rodrigo Duterte ang mga ulat ng US State Department dahil ibinabase nila ang mga ito sa mga ulat ng Karapatan, na panakip lamang ng Communist Party of the Philippines (CPP)."
0,Sinibak sa pagiging senador si Richard Gordon. 
0,Wala nang utang ang Pilipinas. 
0,Pabor si Senate President Vicente “Tito” Sotto III na ang kapatid ni president-elect Ferdinand Marcos Jr. na si senador Imee Marcos ang maging susunod na pangulo ng Senado.
0,Binura ng ABS-CBN ang bahagi ng interbiyu kung saan biniro ni Senador Imee Marcos ang host na si Karen Davila.
0,Tinanggal si Dr. Jean Franco bilang isang propesor sa University of the Philippines (UP) dahil sa sinabi niya sa isang panayam tungkol sa resulta ng halalan nitong 2022. 
0,Hindi ibinalita ng media ang naging kalagayan at naging kaibahan ng Ilog Pasig sa ilalim ni dating Pangulong Benigno “Noynoy” Aquino III kompara sa kasalukuyang lagay nito sa panahon ni Pangulong Rodrigo Duterte.
0,"Mayroong super typhoon na may pangalang “Domeng” sa Philippine Area of Responsibility (PAR) nitong Mayo 31, 2022."
0,Sinabi ni vice president-elect Sara Duterte na hihingi siya ng tulong sa Kongreso para maamyendahan ang K-12 program at gawin itong K-14 basic education program. 
0,Bahagi ng plataporma ni president-elect Ferdinand Marcos Jr. na pabilisin ang internet sa Pilipinas sa pamamagitan ng Starlink ng bilyonaryong si Elon Musk.
0,Nagbabala ang Angat Buhay nongovernmental organization sa mga nagbabalak na turista na hindi magandang bumisita sa Pilipinas.
0,May nakabinbin na kasong drug trafficking laban kay Ferdinand Marcos Jr. sa Amerika.
0,Kakasuhan ng Security Bank ang beteranong mamamahayag na si Raissa Robles. 
0,"Magpapatayo ng Marcos Foundation si president-elect Ferdinand “Bongbong” Marcos Jr., ayon sa huling habilin ng kaniyang ama, ang dating pangulong Ferdinand Marcos Sr."
0,Si dating pangulong Ferdinand Marcos ang nagpagawa ng Metro Rail Transit Line 3 (MRT) at Philippine National Railways (PNR).
0,Sinabi ni Bise Presidente Leni Robredo: “Hindi pa tapos ang laban. Magkikita-kita tayo muli sa EDSA para patalsikin ang mga magnanakaw at sinungaling na niluklok ng 31M disinformed na Pilipino.”
0,"Biased laban sa pamilyang Marcos ang mga non-fiction book, librong pambata, at mga textbook na tungkol sa Martial Law. Hindi ipinapakita ng mga ito ang magagandang ginawa ng diktador. Ipinapakita rin sa mga nasabing libro ang pamilyang Aquino bilang mga bayani."
0,"Ayon kay dating first lady Imelda Marcos, asawa ng diktador na si Ferdinand Marcos, karamihan sa mga sapatos sa kanyang koleksiyon ng 3,000 pares ay bigay lamang ng mga tagagawa ng sapatos sa Marikina."
0,Nais ni Bise Presidente Leni Robredo na gawing legal ang paggamit ng ilegal na droga sa Pilipinas.
0,Si Sara Duterte ang pinakaunang nakaupong city mayor na nahalal bilang bise presidente ng Pilipinas.
0,Kinausap ng mga dilawan ang komedyanteng si John Oliver para talakayin niya ang eleksiyon ng Filipinas sa kanyang show na Last Week Tonight with John Oliver.
0,Mas marami ang nabilang na boto kaysa botante sa nakaraang eleksiyon na naganap noong Mayo 9.
0,"Mayroong pagmamay-ari na shares ng GMA ang pamilya Marcos na ipinagkatiwala ni Ferdinand Marcos kay Gilberto Duavit Sr., ama ng kasalukuyang Chief Operating Officer ng GMA na si Gilberto Duavit Jr."
0,"Walang karapatang magalit ang mga indibidwal sa yumaong diktador na si Ferdinand Marcos, lalo na kung ginagamit naman nila ang mga pinagawa nito, kagaya na lamang ng Meralco. "
0,"Bilang kalihim ng Department of Education (DepEd), plano ni presumptive vice president Sara Duterte na imandato ang Reserve Officers’ Training Corps sa mga nasa 1st year at 2nd year ng kolehiyo."
0,Isa sa pinakamayayamang bansa ang Pilipinas noong diktadura ni Ferdinand E. Marcos. 
0,Gagawin ng administrasyon ni presumptive president Ferdinand Marcos Jr. na isang mall ang University of the Philippines Diliman campus. Ito’y matapos hikayatin ng UP Office of the Student Regent na magsagawa ng academic walkout ang mga estudyante nang manalo si Marcos sa eleksiyon 2022.
0,Isang indibiduwal na ipinangak noong 1999 at nagngangalan umanong “Miss Erika Lakandula” ang nagpakilala bilang biktima ng Martial Law sa isang panayam sa midya.
0,Ang Commission on Human Rights (CHR) at Philippine Red Cross ay hawak ng isang organisasyon na tinatawag na European Dracula Globalist.
0,"Matatanggalan ng scholarship ang mga estudyante ng Unibersidad ng Pilipinas (UP) na ipinagpapatuloy ang pagkontra sa gobyerno, ayon kay Sara Duterte. "
0,Lumago ang ekonomiya ng bansa pagkatapos manalo ni presumptive president Ferdinand “Bongbong” Marcos Jr. sa eleksiyon na naganap noong Mayo 9.
0,"Makikita ang mukha ng tambalan nina Ferdinand “Bongbong” Marcos Jr. at Sara Duterte sa ginawang pailaw ng Sydney Opera House. Pagbati umano ito ng Australia matapos ang pagkapanalo ng dalawa base sa partial, unofficial results ng nagdaang halalan sa Pilipinas. Sa pahina ng “BBM SARA 2022 Solid South,” ibinibida ang isang retrato ng isinagawa umanong pailaw ng Sydney Opera House sa Australia matapos ang naging resulta ng nagdaang halalan sa Pilipinas. Dito, makikita ang mukha nina Ferdinand “Bongbong” Marcos Jr. at ni Sara Duterte na mistulang bahagi ng light show sa haligi ng naturang gusali. Nakasulat sa caption ng naturang post ang mga katagang, “Sydney Opera House. Australia congratulates BBM and SARA.” "
0,"Inilampaso ni Robin Padilla ang mga news anchor ng GMA na sina Mel Tiangco, Jessica Soho, at Vicky Morales sa isang interbiyu. Isang video noong Mayo 15 ng YouTube channel “Showbiz Fanaticz” ang nagsasabing ipinahiya ni senator-elect Robin Padilla ang mga news anchor ng GMA na sina Mel Tiangco, Jessica Soho, at Vicky Morales sa isang interbiyu. Ang video ay may pamagat na, “Mel, Vicky, Jessica Nilamon Ng Kahihiyan Matapos Ilampaso Ni Robin Sainterview| Boy Abunda Bumilib!!” "
0,Sinabi ng dating secretary ng Department of Social Welfare and Development (DSWD) na si Judy Taguiwalo na mayroong dayaan na naganap sa end-to-end transmission path ng transparency servers ng Commission on Elections (Comelec) sa eleksiyon ngayong 2022.
0,"May gabinete na umano ang Angat Buhay Foundation, o ang non-government organization (NGO) na itatayo ni Bise Presidente Leni Robredo pagkatapos ng kanyang termino. Kasama sa listahan sina Kiko Pangilinan, Alex Lacson, Sonny Matula, Chel Diokno, Antonio Trillanes IV, Angel Locsin, Teddy Baguilat, at Leila de Lima."
0,Sinabi ni presumptive president Ferdinand “Bongbong” Marcos Jr. na babalik na muli sa ere ang ABS-CBN.
0,Sinabi ni Davao City Vice Mayor Sebastian “Baste” Duterte na gagawa siya ng petisyon upang ipasara ang Unibersidad ng Pilipinas at gawin itong Bagong Pilipinas University o BPU kung saan mandatory ang Reserve Officers Training Corps.
0,Binati ng reyna ng United Kingdom na si Queen Elizabeth II si Ferdinand “Bongbong” Marcos Jr. sa kanyang pagkapanalo bilang pangulo ngayong eleksiyon. 
0,"Magtatayo ng checkpoints ang Philippine National Police, Land Transportation Franchising and Regulatory Board, at Land Transportation Office sa buong Filipinas simula Mayo 16 hanggang Hunyo."
0,"Ipatutupad ang bagong presyo ng bigas na P20 kada kilo simula Mayo 16, katulad ng ipinangako ni presumptive president Ferdinand Marcos Jr. noong siya ay kandidato sa pagkapangulo."
0,"Pinasok ang Commission on Elections (Comelec) ng mga taga-suporta ni Bise Presidente Leni Robredo. Sa video, makikita ang pagtulak ng pinto at pagbasag ng bintana ng mga tao."
0,"Nagtatago si dating Commission on Elections commissioner Rowena Guanzon matapos ang 2022 eleksiyon dahil nanalo sa pagkapangulo si Ferdinand “Bongbong” Marcos Jr., na ginusto niyang idiskalipika."
0,"Ayon kay National Intelligence Coordinating Agency Director-General Alex Paul Monteagudo, niraradikalisa ng Communist Party of the Philippines-New People’s Army-National Democratic Front ang mga bata sa pamamagitan ng mga libro mula sa Adarna House. "
0,Aksidenteng naiboto ni Bise Presidente Leni Robredo si presumptive president Ferdinand “Bongbong” Marcos Jr. dahil inakala niya na ang na-shade niyang bilog ay sa tabi ng kaniyang pangalan.
0,"Nagsanib-puwersa ang mga komunista at ang Central Intelligence Agency (CIA) para hindi makabalik sa puwesto ang mga Marcos, partikular na ang anak ng yumaong diktador na si Ferdinand “Bongbong” Marcos Jr. "
0,Ipinapakita ng isang retrato mula sa Rappler #PHVote microsite ang resulta ng eleksiyon kung saan nangunguna si Ferdinand Marcos Jr. 
0,Maaaring palitan ng mga guro sa mga pampumblikong paaralan ang resulta ng boto sa mga vote-counting machine (VCM) gamit ang USB at “codes.” Ang mga boto ay papalitan para palabasin na si Ferdinand “Bongbong” Marcos Jr. at Sara Duterte ang ibinoto. 
0,"Si Satur Ocampo ay tumatakbo sa pagkasenador sa halalan sa Mayo 9, 2022."
0,"Diskalipikado na sa party-list election ang mga partidong kabilang sa Makabayang Koalisyon ng Mamamayan (Makabayan) bloc, ayon sa kumakalat na umano’y bagong resolusyon ng Commission on Elections (Comelec) noong Mayo 6. "
0,Ipinapakita ng isang video na sinabi ni Pangulong Rodrigo Duterte sa isang rally na si Bise Presidente Leni Robredo ang kaniyang susuportahan sa karera para sa pagkapangulo.
0,"Noong panahon ni dating pangulong Ferdinand Marcos, nakabuo na ang Filipinas ng “missile system,” na tinatawag na “Rain Weather Stimulation and Modernization Program.” Ang naturang rocket ay may “silver iodide” na napatunayan nang nakapagpapahina ng bagyo. "
0,"Kapag nag-shade o initiman ang buong bilog sa mga balota, maaaring tumagos ang tinta sa mga bilog sa likod ng pahina at mamali ang pagbasa ng makina sa boto."
0,May mga sasakyan ang Commission on Elections (Comelec) na may sticker ng tambalang Ferdinand “Bongbong” Marcos Jr. at Sara Duterte o tinatawag na UniTeam. 
0,"Nagsinungaling si Bise Presidente Leni Robredo noong sinabi niyang naging propesor siya sa ekonomiks sa Universidad de Sta. Isabel mula 1987 hanggang 1997. Hindi maaaring maging propesor si Robredo dahil wala siyang master’s degree noong panahong ito, na kinakailangan upang maging propesor."
0,Itinayo ni dating pangulong Ferdinand Marcos ang International Rice Research Institute (IRRI).
0,Aprobado na ang panukalang batas na magpapalit ng pangalan ng Ninoy Aquino International Airport (NAIA) sa Manila International Airport (MIA).
0,"Sa isang retrato na kumakalat sa social media, makikita na bahagi ang flyers, na may mukha ni Bise Presidente Leni Robredo at ng Makabayan bloc, sa mga nasamsam sa New People’s Army (NPA) matapos ang engkuwentro sa Malpalon, Occidental Mindoro noong Abril 25. "
0,Nagbanta ang pinuno ng Russia na si Vladimir Putin ng malaking problema sa Filipinas kung manalo si Bise Presidente Leni Robredo bilang pangulo sa darating na halalan.
0,Hindi kasama si Apollo Quiboloy sa listahan ng “most wanted” ng Federal Bureau of Investigation (FBI) ng gobyerno ng Amerika. 
0,"Kailangang magsuot ng face shield at magpakita ng vaccination card o negatibong RT-PCR test result ang mga botante na boboto sa Mayo 9. Umiikot sa social media ang sabi-sabi na kailangan ng mga botante na magsuot ng face shield at magpakita ng vaccination card o negatibong RT-PCR test upang payagan na makaboto sa kanilang polling precinct sa Mayo 9, 2022. Isa sa mga bersiyon ng umiikot na sabi-sabi ay nagpapakita ng isang video mula sa programang Frontline Tonight ng News 5, kung saan sinabi na kailangang sundin ang mga ito dahil parte ito ng bagong alituntunin ng Commission on Elections (Comelec) para sa unang pagkakataon na magdaos ng eleksiyon sa gitna ng pandemya. "
0,Hindi nagkaroon ng posisyon sa Gabinete si Leni Robredo habang bise presidente siya.
0,Pinagalitan ng isang pari si Bise Presidente Leni Robredo at Senador Kiko Pangilinan sa isang misa.
0,"Nag-imbak ng ginto si dating pangulong Ferdinand Marcos para sa Filipinas, at pinatunayan ito ng pahayag ni Bangko Sentral ng Pilipinas (BSP) Governor Benjamin Diokno."
0,Maaari pang iapela ang desisyon ng korte na pagbayarin ang pamilya ng yumaong diktador na si Ferdinand Marcos ng estate tax o buwis sa mga pag-aari.
0,"Dahil sa pagbabago ng protocol ng Smartmatic, mula 3G patungong 4G, hindi na matutukoy ang lokasyon ng mga vote counting machine (VCM) na magpapadala ng bilang ng mga boto ngayong eleksiyon sa 2022."
0,"Naging selektibo ang publiko, at si Ferdinand Marcos Sr. lamang ang pangulong tinuligsa tungkol sa pagpatay sa mga journalists."
0,Nagharap sa isang one-on-one debate ang presidential candidates na sina Ferdinand “Bongbong” Marcos Jr. at Senador Manny Pacquiao.
0,"Ipinapakita ng isang retrato ang umano’y mas maliit na bilang ng mga dumalo sa rally ni Bise Presidente Leni Robredo at Senador Francis “Kiko” Pangilinan sa lungsod ng Pasay noong Abril 23, 2022."
0,"Si Ferdinand Marcos, na kalaunan ay naging pangulo at diktador ng Pilipinas, ang sundalong may pinakamaraming parangal noong World War II."
0,Nilangaw ang grand rally sa Tagum City para sa kandidatura ni Bise Presidente Leni Robredo.
0,"Doble ang lakas ng bagyong Agaton kumpara sa bagyong Odette, at naging super typhoon ito."
0,"Tagapayo ni Bise Presidente Leni Robredo at ng kanyang opisyal na tagapagsalita na si Barry Gutierrez si Jose Maria “Joma” Sison, ang nagpatayo ng Communist Party of the Philippines (CPP). "
0,Senyal ng balak na pandaraya sa paparating na eleksiyon ang isang retrato nina Bise Presidente Leni Robredo at Commission on Elections (Comelec) Spokesperson James Jimenez.
0,"Nang dahil sa pagkilos noong EDSA 1986 o People Power Revolution, napabayaan ang mga pambansang unibersidad at nalaglag ang mga ito sa listahan ng mga pinakatanyag sa buong mundo."
0,Kinopya ng South Korea at Singapore ang economic blueprint ni dating pangulong Ferdinand Marcos.
0,90% o 73 ng 81 ng gobernador sa bansa ang nag-endoso kay Ferdinand “Bongbong” Marcos Jr. para sa pagkapangulo. 
0,Nagpapatuloy ang mga political dynasty dahil sa 1987 Constitution.
0,May utang na back taxes ang Hacienda Luisita na nagkakahalaga ng P14.7 bilyon.
0,Si Senador Kiko Pangilinan ang gumawa ng Rice Tariffication Law kaya peke ang pag-iyak niya tungkol sa epekto nito sa mga magsasaka.
0,Hindi naparurusahan ang mga batang gumagawa ng malubhang krimen dahil sa Juvenile Justice and Welfare Act na isinulong ni Senador Francis “Kiko” Pangilinan. 
0,Sinuotan ng kulay pink na damit ang imahe ng Poong Nazareno upang magmukhang tagasuporta ni Bise Presidente Leni Robredo.
0,"Sa prayer rally kontra Charter change sa Cebu City noong Peb. 25, sinabi ni Harry Roque, dating tagapagsalita ni dating pangulong Rodrigo Duterte, na may “isang salita” si Duterte kaya hinahanap-hanap pa rin ng taumbayan ang kanyang pamumuno."
0,Sinabi ni Bise Presidente Leni Robredo na ipinapangako nila ni Senador Kiko Pangilinan ang isang pamahalaan na korap.
0,Sumayaw si Bise Presidente Leni Robredo ng “Dayang Daya” ni Yoyoy Villame habang nangangampanya sa Occidental Mindoro – pahiwatig umano na may balak itong mandaya sa eleksiyon.
0,Sinupalpal ng historyador na si Xiao Chua ang mamamahayag na si Cheryl Cosim dahil sa kawalan nito ng kaalaman sa historical development.
0,Nagpahayag si Bise Presidente Leni Robredo na magkakagulo kung siya ay matalo ngayon sa presidential election.
0,"Mismong mga guro na miyembro ng ACT Teachers Party-List ang nagrerekrut sa kanilang mga estudyante para maging miyembro ng Communist Party of the Philippines, New People’s Army, at National Democratic Front (CPP-NPA-NDF)."
0,"Sa 1,480 na mga alkalde sa bansa, 1,200 ang sumusuporta sa tambalan nina Ferdinand “Bongbong” Marcos Jr. at Sara Duterte sa pagkapresidente at bise presidente, ayon sa Pulse Asia."
0,"Biktima lamang ng kampanya ng Communist Party of the Philippines (CPP) si Jovito Palparan, retiradong heneral ng Philippine Army, kaya nakabilanggo."
0,"Humanga umano si Vladimir Putin, presidente ng Russia, sa naging talumpati ni Pangulong Rodrigo Duterte."
0,Sinusuportahan ng mga aktor na sina Piolo Pascual at JC de Vera ang presidential-vice presidential tandem nina Ferdinand “Bongbong” Marcos Jr. at Davao City Mayor Sara Duterte.
0,"Batay sa exit poll, nakakalap ng 3,780 na boto si Ferdinand “Bongbong” Marcos Jr. sa Hong Kong noong Abril 10, unang araw ng overseas voting para sa 2022 elections."
0,"Sa proclamation rally sa Laoag City, Ilocos Norte, noong Marso 2022, ipinangako ni Ferdinand “Bongbong” Marcos Jr. ang pagbabalik ng Ilokano bilang “national language” kapag nahalal siya bilang presidente ng bansa – pagpapahiwatig na minsan na itong naging pambansang wika. "
0,Sinabi ni Bise Presidente Leni Robredo na dapat handang ikamatay ng libo-libong sundalo ang Scarborough Shoal. 
0,Si Ferdinand Marcos ang nagpagawa ng mga circumferential road.
0,Palabas lang ng Communist Party of the Philippines at New People’s Army (CPP-NPA) ang umano’y panliligalig sa mga Lumad at paglikas nila mula sa mga komunidad sa Mindanao para magmukhang masama ang gobyerno.
0, Isa sa pinakamayamang Filipino si Ferdinand Marcos bago pa man ito pumasok sa pulitika.
0,Ipinagbawal ng diktador na si Ferdinand Marcos ang “child labor” sa kaniyang termino.
0,Ang asawa ni Ferdinand “Bongbong” Marcos Jr. na si Marie Louise Araneta-Marcos ay miyembro ng New York State Bar Association.
0,Pasekretong ineendoso ni Ka Leody de Guzman si Ferdinand “Bongbong” Marcos Jr. dahil sumesenyas siya ng “peace sign” at nakasuot ng pulang t-shirt sa isang video.
0,"Ang mabuting relasyon ni Pangulong Rodrigo Duterte sa China at Russia ang dahilan kung bakit naging matagumpay ang pagbabakuna ng Pilipinas laban sa COVID-19. Nalagpasan na ng bansa ang kakayahan sa pagbabakuna ng Vietnam, Indonesia, Malaysia, at kahit na ang Singapore. "
0,Hindi totoong banta sa buhay ang sinasabing red-tagging. Ginagamit lang ang naturang termino ng front organizations ng Communist Party of the Philippines-New People’s Army-National Democratic Front (CPP-NPA-NDF) upang patahimikin ang mga nagsasalita laban sa kanila. 
0,May sertipiko ng deposito ng gold bullion ang yumaong diktator na si Ferdinand Marcos sa Banco De Oro Unibank.
0,Nagpahayag si Bise Presidente Leni Robredo ng pagtutol sa pagpapatayo ng Philippine Arena.
0,Ang acquittal ni dating first lady Imelda Marcos ay pagpapatunay na inosente ang kanilang pamilya sa mga kaso ng pagnanakaw sa kaban ng bayan. 
0,Hindi pinaimbestigahan ni Corazon Aquino nang naging pangulo siya ang pagkamatay ng kanyang asawa at kilalang lider ng oposisyon na si Benigno “Ninoy” Aquino Jr. 
0,Ipinatayo ang Philippine General Hospital (PGH) noong panahon ng diktadura ni Ferdinand Marcos.
0,"Nakalutang sa tubig ang mga dumalo sa campaign rally ni presidential candidate at Bise Presidente na si Leni Robredo at ang kanyang running mate na si Senador Kiko Pangilinan sa Guingona Park, Butuan."
0,Sinabi ni William Vincent “Vinny” Marcos na ang kanyang ama na si Ferdinand “Bongbong” Marcos Jr. ay isang dating drug addict. 
0,Ninakaw ng pamilya ni dating Commission on Elections commissioner Rowena Guanzon sa mga Marcos ang pag-aari nilang hacienda. Katiwala lang daw ni Marcos ang tatay niyang si “Romeo Guanzon.”  
0,Walang planong solusyon si Bise Presidente Leni Robredo sa problema ng droga sa bansa.
0,Opisyal nang aatras ang kandidato sa pagkapangulong si Senador Manny Pacquiao sa parating na eleksiyon sa May 2022. 
0,"Ang Meralco, na pagmamay-ari ng mga Lopez, ay ipinagkatiwala sa yumaong diktador na si Ferdinand Marcos Sr."
0,Walang natanggap na boto sa dating Autonomous Region in Muslim Mindanao (ARMM) ang lahat ng kumandidato sa pagka-bise presidente noong 2016 maliban kay Leni Robredo.
0,Nakaprograma na sa sistema ng Smartmatic ang magiging resulta ng botohan sa Mayo 2022.
0,Hindi maalala ni Bise Presidente Leni Robredo ang kaniyang paboritong libro.
0,May recording ng isang meeting kung saan pinaplano ng kampo ni Bise Presidente Leni Robredo ang pamimili ng boto.
0,Nagparetrato si Pangulong Rodrigo Duterte hawak ang UniTeam t-shirt.
0,"Naitago ni Ferdinand Marcos ang ilang bahagi ng mga gintong ninakaw nina Adolf Hitler, yumaong diktador ng Alemanya, at General Tomoyuki Yamashita, heneral ng Imperial Japanese Army."
0,Nagbigay ng pahayag si Miss Universe 2015 Pia Wurtzbach tungkol sa negatibong pangangampanya.
0,Nagbayad si Bise Presidente Leni Robredo ng P800 milyon para ilipat sa kanya ang suporta ni Partido Reporma president Pantaleon Alvarez.
0,"Kinilala ng Guinness World Records (GWR) bilang pinakamalaking rally sa buong mundo ang pagtitipon ng Uniteam nina Ferdinand “Bongbong” Marcos Jr. at Sara Duterte sa Cavite noong Marso 22, 2022. "
0,Nahuli ng National Bureau of Investigation (NBI) ang planong pakikipagsabwatan ng tandem ni Bise Presidente Leni Robredo at Senador Kiko Pangilinan sa Smartmatic at Commission on Elections (Comelec) para mandaya sa darating na halalan.
0,"Ayon sa SunStar Cebu, magkakaroon ng lockdown sa buong probinsya ng Cebu mula Lunes, Marso 29, 2022. "
0,Maaaring madiskalipika ang presidential-vice presidential tandem nina Bise Presidente Leni Robredo at Senator Kiko Pangilinan dahil pinopondohan ng mga banyagang institusyon ang kanilang kampanya.
0,Ibinulgar ng kapitbahay ni Vice President Leni Robredo sa Naga City na masama ang kanyang ugali dahil hindi siya tumulong sa kanila.
0,Planong dayain ng Comelec si Ferdinand Marcos Jr. kaya walang pinapayagang magbantay sa pag-iimprenta ng mga balota.
0,Ang mga kabataang katutubo na tumigil sa University of San Carlos sa Cebu ay mga rekluta ni Chad Booc bilang “propaganda ng teroristang CPP-NPA-NDF.” 
0,"Walang scam na nangyari sa coco levy trust fund noong panahon ng diktadura ni Ferdinand Marcos, at hindi sinamantala ng mga crony niya ang mga buwis na ibinayad ng mga magsasaka para rito."
0,"Sinabi ni dating Bureau of Internal Revenue (BIR) commissioner Kim Henares sa interbiyu sa DZMM TeleRadyo tungkol sa estate tax na walang ninakaw ang pamilyang Marcos. Kumakalat sa social media ang bidyo ng panayam ni dating Bureau of Internal Revenue (BIR) commissioner Kim Henares sa DZMM TeleRadyo kung saan ipinapaliwanag niya ang P23 bilyon na estate tax na hinahabol ng gobyerno sa mga Marcos. Ayon sa nag-repost ng bidyo, pinatunayan daw ng dating BIR commissioner na walang ninakaw ang pamilyang Marcos. Kumalat ang bidyo mula noong Lunes, Marso 21. “Maliwanag sa sikat ng araw na walang ill-gotten wealth. Intindihin nyo nalang mismong dating BIR chief na nag paliwanag!!!” sabi ng isang nag-repost ng bidyo. "
0,"Hindi kailanman bumisita ang Amnesty International sa Pilipinas para imbestigahan ang Martial Law. Isang post noong Marso 3 ng Facebook user “Buddy Bing Corpuz” ang nagsasabi na hindi kailanman bumisita ang Amnesty International (AI) sa Pilipinas para imbestigahan ang Martial Law. Makikita na nakapatong sa bidyo ang linyang “Amnesty Internation has never come to the Philippines saan kinuha ang record nila?” Makikita rin sa bidyo ang isang clip ni dating pangulong Ferdinand Marcos na sinasabi ang linyang “I’ll tell you, the Amnesty International has never come to the Philippines.” "
0,"Larawan ng Davao City Bypass Project ang ipinakita sa isang artikulo sa website ng Department of Public Works and Highways (DPWH). Noong Marso 12, 2022, naglabas ng artikulo ang Department of Public Works and Highways (DPWH) sa kanilang opisyal na website na pinamagatang “DPWH Speeds Up Mountain Tunnel of Davao City Bypass Project, Simultaneously Excavates North Portal’s Northbound-Southbound Direction.” (Binibilisan ng DPWH ang Mountain Tunnel ng Davao City Bypass Project, Isinasabay sa Paghuhukay ng Northbound-Southbound Direksyon ng North Portal)  Ang artikulo ay tungkol sa kung ano na ang natatapos sa konstruksiyon ng Davao City Bypass Project, isang tunnel. Pinalalabas ng artikulo na ang litratong ipinagamit ay ang kinalabasan ng proyekto mismo. "
0,"Ang paniningil ng buwis para sa mga ari-arian ng pamilya ng dating diktador na si Ferdinand Marcos ay nangangahulugang hindi nakaw ang kanilang yaman. Noong Marso 20, 2022, nagbigay ng pahayag sa Sonshine Media Network International (SMNI) si Antonio Contreras, isang propesor ng political science, tungkol sa isyu ng hindi binabayarang estate tax o buwis para sa mga ari-arian ng pamilya ng dating diktador na si Ferdinand Marcos. Sinabi ni Contreras: “If you insist that the government should collect the estate tax of the deceased Marcos Sr. which you claim to be a whopping 203 billion pesos, then are you admitting that most of his wealth is not ill-gotten? An estate tax attaches only to legitimately owned estate that can be passed on to heirs and not to ill-gotten ones which are forfeited in favor of the government.” "
0,"Nakamit ni Ferdinand “Bongbong” Marcos Jr. ang unang gantimpala sa Gawad Alab Haraya ng  National Commission for Culture and the Arts (NCCA) noong 2002. Nakalagay din sa opisyal na website ni Marcos Jr., sa ilalim ng “accomplishments” bilang dating gobernador at bise gobernador ng Ilocos Norte, ang nasabing parangal. Nagkamit siya umano ng “unang gantimpala” sa “pambansang antas” noong 2002. "
0,"Ayon sa Parish Pastoral Council for Responsible Voting (PPCRV) at National Citizens’ Movement for Free Elections (Namfrel), may plano ang kampo ng Marcos-Duterte na dayain ang kandidato para sa pagkapangulong na si Vice President Leni Robredo sa eleksiyon sa Mayo 2022. Mula Marso 20, 2022, kumakalat ang isang mensahe sa iba’t ibang mga social media network na nagsasabing may plano ang kampo nina Ferdinand Marcos Jr. at Sara Duterte na dayain ang kandidato para sa pagkapangulo na si Bise Presidente Leni Robredo sa eleksiyon sa Mayo 2022. Ang nakalagay sa buong pahayag ay: “We’ve been having discussions with PPCRV, NAMFREL and other key stakeholders. There is growing consensus, not just a concern anymore, that there will be massive cheating without a doubt by the Marcos Duterte group. In spite all efforts of well meaning civil society groups, poll watchdogs, and advocacy groups, there is a fear that the massive cheating may still overwhelm measures being put in place for honest and clean elections.”  “That is the likely scenario because all indications now point to an honest to goodness win by Leni on May 9. At the same time, all conditions are in place in order to stage massive cheating. I don’t have to elaborate that. You all know what I’m talking about. So we’re contemplating that perhaps we ought to deliberately prepare for a repeat of the 1986 EDSA people power.” Ayon sa mensaheng ito, ang impormasyon tungkol sa pandaraya ay nanggaling sa Parish Pastoral Council for Responsible Voting (PPCRV) at National Citizens’ Movement For Free Elections (Namfrel). "
0,"Kinanta sa isang BTS concert ang “Bagong Pilipinas, bagong mukha,” na temang pangampanya ng UniTeam nina Ferdinand Marcos Jr. at Sara Duterte. Isang post noong Marso 20 ng Facebook user “ペシト ショーンポール” ang nagpapakita ng isang bidyo ng pagkanta ng UniTeam chant na “Bagong Pilipinas, bagong mukha” sa isang concert ng K-pop group na BTS. Maririnig sa kabuuan ng bidyo ang chant habang ipinapakita ang concert ng BTS. Makikita rin na nakapatong sa bidyo ang linyang “wala na may nanalo na.” "
0,"Sa yate nakasakay si Vice President Leni Robredo mula Zamboanga City bago ito lumipat sa bangka na dumaong sa Isabela City port ng Basilan para magmukhang makamasa sa pangangampanya. Nakalagay sa caption ng post ang linyang “Grabe ang drama. Sumakay ng bangka galing Fuego-Fuego (beach resort malapit sa port) pero sa speedboat at yate sila totoong nakasakay.” Sinabi sa caption ng post na sumakay sa bangka si Robredo para magmukhang nakasakay talaga siya rito sa kabuuan ng kaniyang biyahe patungong Isabela, Basilan. "
0,"Ang drone shots ng campaign rallies ni presidential candidate Leni Robredo ay puro kinuha sa gabi para hindi maaninag kung marami ngang tao. Isang post noong Marso 16 ng Facebook page na “Philippines Presidente 2022” ang nagsasabing laging sa gabi lamang kumukuha ng drone shots sa campaign rallies ni Bise Presidente Leni Robredo. Ang bidyo ay pinamagatan na, “Breaking news: Hala! Leni Robredo naghakot ng mga bata sa rally? | Modus ng pinklawan bistado na!” Sinabi ng babae sa bidyo na napansin niya na puro gabi ang larawan ng drone shots ni Robredo. Sabi niya sa 5:33 timestamp ng bidyo, “At mind you mga kababayan, laging gabi pagsila nag zo-zoom ng sibuyas. Laging gabi.” Habang sinasabi ng babae ang linya, ginagamit niya ang kaniyang kamay para gayahin ang itsura ng drone. Ang sibuyas naman ay tawag sa siksikan na tao na nanonood sa mga campaign rally ni Robredo dahil sa dark pink na kanilang suot sa mga rally. "
0,Sinabi ni Sister Consolata Manding na ineendoso niya si Ferdinand “Bongbong” Marcos Jr. sa pagkapangulo. 
0,"May naunang asawa na miyembro ng New People’s Army (NPA) na sinamahan si Bise Presidente Leni Robredo noong 15 taong gulang pa lamang siya. Ayon daw kay Thursby, si Robredo ay ikinasal sa isang miyembro ng NPA na mula sa Cebu. Iniwan daw ni Robredo ang kaniyang pamilya para makasama ang kaniyang unang asawa. Sinabi rin ni Thursby na ang umano’y asawa ni Robredo ang isa sa mga nasawi sa engkuwentro ng NPA at sundalo ni dating pangulong Ferdinand Marcos. Sa ibang bersiyon ng kuwento na kumakalat sa social media, sinabi pa na pinakasalan ni Robredo ang lalaki noong siya ay 15 taong gulang pa lang. Sa isa pang bersiyon, may anak daw si Robredo sa lalaking ito na itinago na. "
0,"Aatras ang tambalan nila Panfilo “Ping” Lacson at Vicente “Tito” Sotto III sa presidential-vice presidential elections ngayong 2022 matapos nilang makipagkita kay Senator Imee Marcos, na kapatid ng presidential candidate na si Ferdinand “Bongbong” Marcos Jr. Isang post nitong Martes, Marso 22, ng YouTube channel “Showbiz Fanaticz” ang nagsasabi na aatras na sa halalan ngayong 2022 si Partido Reporma standard-bearer Senator Panfilo “Ping” Lacson at running mate nitong si Senate President Vicente “Tito” Sotto III. Nakalagay sa caption ng bidyo ang linyang “Para Magkaisa| Lacson-Sotto aatras na| Sen. Tito Sotto susuporta na rin sa BBM-Sara Tandem!” Sinabi ng lalaki sa umpisa ng bidyo ang linyang “Today, magba-back-out daw si Tito Sen saka si Ping Lacson kasi kasama nila si Imee Marcos ngayon and they will do it to join forces with BBM-Sara.”"
0,"Komunista ang lahat ng pinatay noong panahon ng Martial Law sa ilalim ng diktadura ni Ferdinand Marcos. Nakalagay sa post na ito ang sumusunod na pahayag tungkol sa panahon ng Martial Law: “It must be noted, however, that those killed – 3,257 in all for 20 years, were communists who were then nearing a strategic victory against the government. Without Martial Law, these communists must have been our rulers today. Based on other countries’ experiences, the 3,257 local communists killed during Marcos’ time were a small number when compared to millions killed by communists when they take over a government.” Ayon sa post na ito, lahat ng pinatay noong Martial Law ay komunista. "
0,"Pumanaw na ang reelectionist senator na si Leila de Lima. Ang sabi-sabi sa bidyo, kumakalat na raw sa social media ang balitang pumanaw na si Senator De Lima. May caption itong “BREAKING NEWS : SAWAKAS PDUTERTE SEN.DELIMA . PUMAN4W NA.”  "
0,"Walang basehan ang titulong “Greatest Robbery of a Government” ni Ferdinand Marcos sa Guinness World Records, kaya tinanggal ang ulat na ito sa opisyal na website ng GWR. Ayon sa post ng Facebook page na Kaalaman PH Media, “Samakatuwid ay tila napatunayan na walang basehan at walang katotohanan na ang record o ang nasabing ‘Greatest Robbery of a Government’ na paratang kay Pangulong Ferdinand Marcos at sa kanyang pamilya.”  Ayon sa post na ito, walang katotohanan ang titulong “Greatest Robbery of a Government” dahil walang ninakaw si Marcos. "
0,"Inendoso ng Communist Party of the Philippines founder Jose Maria “Joma” Sison ang kandidatura sa pagkapangulo ni Leni Robredo. Mula Marso 11, 2022, kumalat ang isang text message na naglalaman umano ng pag-endoso ni Communist Party of the Philippines founder Jose Maria “Joma” Sison sa kandidatura sa pagkapangulo ni Vice President Leni Robredo. Kasama umano sa nagbibigay ng todong suporta ang New People’s Army (NPA). Ayon sa text: “‘Leni Robredo is far more intelligent, honest and competent than Duterte’ Joma Sison on CPP-NPA’s all out support for VP Leni.”  "
0,"Sinabi ni Bise Presidente Leni Robredo na pababalikin niya sa Pilipinas si Jose Maria Sison kapag nanalo siya bilang pangulo. Isang sabi-sabi ang kumakalat sa pamamagitan ng text messages na pababalikin ni Bise Presidente Leni Robredo ang Communist Party of the Philippines founder Jose Maria Sison kung siya ay manalo bilang pangulo sa darating na eleksiyon. Ayon sa isang bersiyon ng text message, sinabi umano ni Robredo: “Joma Sison is a true patriot of the country. I will make sure he will finally return home this year if I win. He deserves to be named national hero.”  "
0,Na-hack ang database ng Commission on Elections (Comelec) na naglalaman ng pribadong impormasyon ng mga rehistradong botante. Mabilis na kumalat ang isang bidyo na pinamagatang “NAKAKAGUKAT: DATA BASE ng COMELEC NA HACKED NA| Mga PLANONG PANDARAYA Kay BONGBONG MARCOS BISTADO!!” gawa ng YouTube channel na “Showbiz Fanaticz” noong Marso 11. 
0,"Makikita sa isang litrato na napasabak sa chicken mukbang si Bise Presidente at kandidato sa pagkapangulo na si Leni Robredo sa harap ng mga magsasaka sa Sumilao, Bukidnon. Isang post noong Pebrero 24 sa Facebook page na “Bongbong Marcos News” ang nagsabing napasabak sa “chicken mukbang” si Bise Presidente kandidato sa pagkapangulo na si Leni Robredo sa harap ng mga magsasaka sa Sumilao, Bukidnon. Sabi ng Facebook post, “ALENG LENI ROLBEDO: NAPASABAK SA CHICKEN MUKBANG! #UniTeamBBMSARA.”  "
0,"Tinanggap at ikinatuwa ng tandem nina Leni Robredo at Kiko Pangilinan ang pag-endoso ng Communist Party of the Philippines (CPP), New People’s Army (NPA), at National Democratic Front (NDF). Isang kumakalat na video sa Facebook ang nagsasabing tinanggap at ikinatuwa ng tandem nina Leni Robredo at Kiko Pangilinan ang pag-endoso ng Communist Party of the Philippines (CPP), New People’s Army (NPA), at National Democratic Front (NDF). Ang bidyo ay may kasamang caption na nagbababala sa mga tagasuporta nina Robredo na “gumising” at “mag-isip.” Iginiit din sa video na hindi itinatanggi ng kampo nila Robredo ang mga grupong ito na ginagamit lamang ang electoral machinery nina Robredo para makabalik sa kapangyarihan. "
0,"Sinabi ni Manila mayor at kandidato sa pagkapangulo na si Isko Moreno na siya ang nagpagawa ng Manila Golden Mosque.Ayon sa isang post noong Marso 5 ng TikTok user na si “@engr.rence,” sinabi raw ni Manila City Mayor Isko Moreno na siya ang nagpagawa ng Manila Golden Mosque. Nakalagay sa caption ng post ang linyang “Credit grabber yarn? Pati ba naman Manila Golden Mosque na ipinatayo during Apo Macoy inaangkin na?” Sa 1:37 timestamp ng video, sinabi ng lalaki kay Sultan Omar Umbaya, administrator ng Golden Mosque, ang linyang “Sultan, sabi po kasi ng iba, lalong lalo na sa mga kababayan natin sa Mindanao, ay gawa daw ito (Golden Mosque) ni Mayor Isko.”  "
0,"Wala pa ang Moro Islamic Liberation Front o MILF noong administrasyon ng dating pangulong Ferdinand Marcos. Ito ang sinabi sa post, na ang laman ay puro salaysay ng mga ilang sinasabing nangyari noong administrasyong Marcos: “Ipamulat po natin na ang MILF ay wala sa panahon ni President Marcos dahil ang mga MNLF ay nagkaroon ng pag-uusap sa gobyerno at binigyan sila ng kalayaang magkaroon ng sariling mga lup (sic) at sariling gobyerno sa Autonomous Regions of Mindanano (sic) noong 1976.” "
0,"500,000 ang dumalo sa rally sa Las Piñas ng kandidato para sa pagkapangulong si Ferdinand “Bongbong” Marcos Jr. at ang kanyang kandidato para sa bise presidente na si Sara Duterte, at sa naunang caravan mula sa karatig na siyudad ng Muntinlupa noong Marso 13, 2022. Noong Marso 14, 2022, naglabas press release ang kampo ngkandidato para sa pagkapangulo na si Ferdinand “Bongbong” Marcos Jr., na nagsasabing noong Marso 13 ay nasa 500,000 ang pinagsamang bilang ng sumalubong sa kanyang caravan na tumawid sa magkatabing siyudad ng Muntinlupa at Las Piñas, at ng bilang ng dumalo sa kanilang grand rally ni vice presidential bet Sara Duterte sa Las Piñas. Ayon sa press release nina Marcos, ang tantiya ng bilang ay mula sa opisyal na ulat ng Philippine National Police (PNP). "
0,Sa Pasig City Hall quadrangle gaganapin ang Pasig campaign rally ni Bise Presidente Leni Robredo. Isang post noong Marso 12 na kumakalat sa Facebook ang nagsasabing sa Pasig City Hall quadrangle gaganapin ang campaign rally ni Bise Presidente Leni Robredo sa Pasig City. Nakalagay sa caption ng post ang linyang “Pasig ready na ba kayo? kaya niyo bang talunin ang Bacolod March 20 – Leni Robredo Grand rally.” Makikita sa post ang isang pubmat na may nakalagay na “Payanig sa Pasig.” 
0,"Ayon sa Bombo Radyo Bacolod, 70 milyon ang dumalo sa rally ng kandidato para sa pagkapangulo na si Leni Robredo at tumatakbo bilang bilang bise presidente na si Senador Francis “Kiko” Pangilinan noong Marso 11, 2022, sa Paglaum Sports Complex, Bacolod City. Kumakalat ang isang post ng Balita Ph sa Facebook na nagsasabing ibinalita raw ng Bombo Radyo Bacolod na 70 milyon ang dumalo sa rally ng kandidato para sa pagkapangulo na si Bise Presidente Leni Robredo at tumatakbo bilang bise presidente na si Senador Francis “Kiko” Pangilinan noong Marso 11, 2022. Naganap ang rally na ito sa Paglaum Sports Complex, Bacolod City, Negros Occidental. Nakalagay sa post na ito ang sumusunod na pahayag: “Bombo Radyo Bacolod nag kakalat ka ng fake news 70M pumunta? talaga Binuhay niyo mga patay sa Buong Bansa? di ba na f*ck check ng to!” Nakalagay rin sa post ang screenshot ng orihinal na post ng Bombo Radyo Bacolod, na nakasulat sa Hiligaynon at isinalin sa Ingles ng Facebook. Ayon sa salin na ito, dinumog ng 70 milyon na supporter ang rally na ito. "
0,"Itataas ang pensiyon ng lahat ng mga military and uniformed personnel (MUP) o miyembro ng Armed Forces of the Philippines (AFP) at Philippine National Police (PNP) hanggang 29% dahil kasama sila sa pagpapantay ng sahod ng lahat ng mga empleyado ng gobyerno. Matatanggap ang mas mataas na pensiyon na ito sa Abril 2022. Mabilis na kumakalat ang ilang mga post sa Facebook na nagsasabing itataas ang pensiyon ng lahat ng mga military and uniformed personnel (MUP) o miyembro ng Armed Forces of the Philippines (AFP) at Philippine National Police (PNP) nang 29%. Ang mga post na ito ay naglalaman ng sumusunod na pahayag sa wikang Ingles at Filipino: “Good news to all AFP/PNP Retirees Pensioners eff Jan 2022  AFP/PNP PensionersRetirees are included in the standardization of salary pension in the amount of 29% and will take effect on our ATM eff April 15, 2022 with the R.A. 114660 & Executive Order #579. Maraming slamat at MABUHAY TAYONG LAHAT MGA AFP.”  "
0,Kinumpirma ni Pangulong Rodrigo Duterte na makukulong nang 10 taon si Senator Risa Hontiveros dahil sa kasong perjury. 
0,Ang pinturang pink sa Masjid Dimaukom sa Maguindanao ay para raw kay Bise Presidente at kandidato para sa pagkapangulong si Leni Robredo. Isang post noong Pebrero 11 mula sa Facebook page na “Sa Masa Tayo” ang nagsabing ang pinturang pink sa Masjid Dimaukom sa Maguindanao ay para raw kay Bise Presidente at kandidato para sa pagkapangulong si Leni Robredo. Sabi ng Facebook post: “[ DA CELESTINE ] PINK MOSQUE SA MAGUINDANAO!💕💕💕 A SHOW OF STRONG SUPPORT FOR VP LENI ROBREDO AND PARTY! 👏👏👏 MARAMING SALAMAT PO! GRAPHIC CTTO.” 
0,"Rappler ang nagsulat ng fact check article na binatikos ni Ormoc City Mayor Richard Gomez. Isang bidyo noong Marso 1 ng YouTube channel “Junesday Vlog” ang nagsasabi na ang online news website na Rappler ang sumulat ng fact check article na binatikos ni Ormoc City Mayor Richard Gomez. Sinabi ng lalaki sa 13:11 timestamp ng bidyo ang linyang “Itong Rappler na binatikos ni Richard Gomez, totoo po ‘yon dahil mali ang fact check nila, nitong Rappler.” "
0,"Comelec ang pumili sa Rappler bilang media partner sa 2022, at eksklusibo ang pakikipagtulungan na ito."
0,"Sa ilalim ng MOA, pinanghihimasukan ng Rappler ang kapangyarihan at karapatan ng Comelec"
0,"Si Ferdinand “Bongbong” Marcos Jr. ay walang kaso ng human rights sa Amerika. Napunta sa Martial Law at EDSA People Power ang usapan sa Senatorial debates ng SMNI at sinuportahan ng kandidato para sa senado na si Harry Roque ang kaniyang kapwa kandidato na si Larry Gadon. Iginiit ni Harry Roque na: “Kung ano man ang nangyari sa nakaraan, inisa-isa ko po ang records, wala pong kaso for human rights violation sa Amerika si Ferdinand Marcos Jr.”  "
0,"Napunta sa Martial Law at EDSA People Power ang usapan sa Senatorial debates ng SMNI at sinuportahan ng kandidato para sa senado na si Harry Roque ang kaniyang kapwa kandidato na si Larry Gadon. Iginiit ni Harry Roque na: “Kung ano man ang nangyari sa nakaraan, inisa-isa ko po ang records, wala pong kaso for human rights violation sa Amerika si Ferdinand Marcos Jr.”   "
0,"Sinabi ni Vice President Leni Robredo na dapat lahat ng tao ay may sasakyan bilang solusyon sa trapik sa Metro Manila. Isang post noong Pebrero 28 ng Facebook page “Bong-Bong Marcos News” ang nagpakita ng isang quote mula umano kay Bise Presidente Leni Robredo, na nagsasabing dapat magkaroon ng sasakyan ang lahat ng tao para masolusyonan ang trapik sa Metro Manila. Makikita sa post ang mga umano’y sagot ng presidential candidates na sina Senator Manny Pacquiao at Vice President Robredo sa isyu ng masikip na trapik na tinalakay sa CNN Presidential Debate noong Pebrero 27. Nakalagay sa post na ang sagot umano ni Robredo sa isyu ng trapiko ay: “Sa tingin ko mas importante na lahat ng tao mayroong sasakyan para mas mabilis ang pagbiyahe.”"
0,"Ang SPLAT Communications ay isang data analytics firm. Kumakalat ngayon sa social media ang posts ng isang umano’y data analytics firm na naglalabas ng pagsusuri ng mga survey na inilathala ng ibang institusyon. Ito ay tinatawag na SPLAT Communications na may katambal na SSS TV, na naglalabas naman ng mga balita tungkol sa sining, mga sikat na personalidad, teknolohiya, at siyensiya. "
0,"Sinabi ni Robredo na dapat mangyari sa Pilipinas ang nangyari sa Ukraine na lahat ng tao ay nakikipagpatayan. Isang post noong Pebrero 27 ng Facebook page “Yellow Army” ang nagpakita ng isang quote na mula umano kay Bise Presidente Leni Robredo na nagsasabing dapat mangyari sa Pilipinas ang nangyari sa Ukraine. Makikita sa post ang linyang, “Pag dating sa issue ng West Philippine Sea dapat mangyari sa Pilipinas ang nangyari sa Ukraine na lahat ng mamamayan ay nakikipag patayan.” Ang nasabing linya ay ipinatong sa isang larawan ni Robredo. "
0,"Nakipagsabwatan ang kampo ni Vice President Leni Robredo sa Meta at Twitter para atakihin si Ferdinand “Bongbong” Marcos Jr. Ayon sa kolumnistang si Rigoberto Tiglao, sinabi ng abogadong si Larry Gadon na mayroong ilulunsad na atake laban kay dating senador Ferdinand “Bongbong” Marcos Jr. ang kampo ni Vice President Leni Robredo nitong Pebrero. Aniya, nakaplano ang atakeng ito sa strategy paper na pinamagatang “Il Figlio” o “Ang Anak” sa Pilipino. Kasama umano sa estratehiya ang pagpapatanggal ng mga pro-Marcos Facebook pages, na pinag-usapan daw nina Robredo at Facebook public policy manager Chris Kuzhuppily kaya sila nagpulong. "
0,Paulit-ulit kinanta ni Ely Buendia ang isang linya ng kantang “Lutang” sa Iloilo grand rally ni presidential candidate Leni Robredo noong Pebrero 25. Isang post ng Facebook page “VOVph” noong Pebrero 26 ang nagpapakita ng isang video clip ni Ely Buendia na kinakanta umano ang kantang “Lutang” sa grand rally ni Bise Presidente Leni Robredo sa Iloilo noong Pebrero 25. Maririnig sa video clip na paulit-ulit kinakanta ni Buendia ang linyang “at ako’y mananatiling lutang” habang ipinapakita ang pagsabay ng Bise Presidente at kaniyang mga anak sa kanta. 
0,"Binigyan ni Bill Gates ang mayor ng Maynila at kandidato sa pagkapangulo na si Isko Moreno Domagoso ng $15 milyon para sa kanyang kampanya. Tinanong ni Montemayor si Moreno: “Eh, paano naman po ’yung $15 milyon na ‘binigay ni Bill Gates? Isasauli ‘nyo po ba ’yon?” Ayon kay Montemayor, binigyan ni Bill Gates si Moreno ng $15 milyon para sa kanyang kampanya. "
0,"Nag-utos si Isko Moreno sa mga barangay captain ng lungsod ng Maynila na pagbawalan na lumabas ang mga tao para sa caravan ni Ferdinand “Bongbong” Marcos Jr. sa lungsod. Isang post ng Facebook page “Kaloy Rose” noong Pebrero 23 ang nagsasabi na inutusan ni Manila Mayor at presidential candidate Isko Moreno ang mga barangay captain sa lungsod ng Maynila na pagbawalang lumabas ang mga tao para sa caravan ng karibal niyang presidential candidate na si Ferdinand “Bongbong” Marcos Jr. Nakalagay sa caption ng bidyo ang linyang, “Utus ni Isko sa mga barangay kaptain sa lungsod ng Manila na wag palabasin mga tao sa caravan ni bbm, Bistado!” Makikita sa bidyo si Manila mayoral candidate Alex Lopez na nagsasabing, “Nag-memo sila sa mga barangay captain. Huwag daw lalabas ang tao.” "
0,"May litrato na nagpapakitang sumusuporta sina Pangulong Rodrigo Duterte, Senador Bong Go, at Gobernador ng Cebu na si Gwendolyn Garcia sa kandidato sa pagkapangulo na si Isko Moreno. Kumakalat ang isang post na litrato sa Facebook mulang Pebrero 21 na umano’y nagpapakita ng suporta nina Pangulong Duterte, Senador Bong Go, at Cebu Governor Gwendolyn Garcia para kay presidential candidate Isko Moreno. Ipinapakita ng litrato na nakasuot ang mga opisyal ng malalim na asul, ang kulay ng kampanya ni Moreno, at naka-hand sign na “one,” katulad din ng sa kampanya ni Moreno. Nakalagay sa post ang pahayag na, “Bong Go, Gov. Gwendolyn Garcia, at PRRD, aprubado si Isko Moreno bilang magiging susunod na pangulo ng bansa! Lahat, nag #SwitchToIsko na!” "
0,"Naiyak si presidential candidate at kasalukuyang mayor Isko Moreno nang mapanood ang caravan ni Marcos Jr. sa lungsod ng Maynila noong Pebrero 20. napaiyak si Manila Mayor at presidential candidate Isko Moreno matapos mapanood ang caravan ng karibal na si Ferdinand “Bongbong” Marcos Jr. sa sarili niyang lungsod. Nakalagay sa caption ng bidyo ang linyang, “Isko Moreno naiyak sa napanood #BBM Caravan sa Metro Manila.” Nakapatong din ang linyang “Isko Moreno naiyak sa napanood” sa bidyo. "
0,"Binigyan ng University of Oxford si Ferdinand “Bongbong” Marcos Jr. ng dual degree certificate. Nakalagay sa caption ng post ang linyang “The dual Degree certificate of BBM in Oxford!” Sinabi rin sa caption ng post na posibleng mabigyan si Marcos ng dual degree certificate dahil iba ang sistema ng United Kingdom, kung nasaan ang University of Oxford, at ng Pilipinas. Kasama sa post ang dalawang larawan umano ng degree confirmation ni Marcos na pirmado ng deputy registrar ng Oxford na si M.D. Sibly at larawan ng isang liham mula sa Oxford Degree Conferrals Office manager na si Jeremy Drew. "
0,"Hindi na pahihintulutang tumakbo sa pagkapangulo si Bise Presidente Leni Robredo dahil umano sa pag-endoso sa kanya ng Amerikanong pop icon na si Cher noong Pebrero 16. Isang bidyo na inilabas ng YouTube channel na “Showbiz Chika-Doro” ang nagsasabing maaaring madiskalipika sa presidential race si Bise Presidente Leni Robredo matapos itong iendoso ng music icon na si Cher sa kanyang Twitter account noong Pebrero 16. Ayon sa bidyo, nilabag daw ni Robredo ang Section 81 ng Omnibus Election Code o ang pagtanggap ng suporta mula sa dayuhan. ibinahagi rin sa bidyo ang dating kasong isinampa ni Nelly Favis-Villafuerte, ang kandidatong natalo ni Robredo sa pagkakongresista ng 3rd District ng Camarines Sur noong 2013. "
0,Binanatan ni University of the Philippines professor “Carlita” Carlos si Leni Robredo sa isang interview dahil sa umano’y paunang paghingi nito ng mga tanong para sa SMNI Presidential Debate. binanatan ni University of the Philippines professor “Carlita” Carlos si Bise Presidente Leni Robredo dahil humingi umano ito ng advanced questions bilang kondisyon sa pagdalo sa SMNI Presidential Debate. Nakalagay sa caption ng video ang linyang “PROF. CARLITA BINANATAN SI LENI? DUWAG SA DEBATE!” Makikita sa bidyo ang isang quote card ni Carlos habang nagsasalita ang brodkaster na si Anthony “Tunying” Taberna. 
0,"Ibinalita ng ABS-CBN na walang aktibidad ang dating senador at ngayo’y tumatakbo sa pagkapangulo na si Ferdinand “Bongbong” Marcos Jr. sa Cavite noong Pebrero 12. Sa isang post sa Facebook page na “Blessed Be Philippines” noong Pebrero 12, 10:39 am, sinabing ibinalita ng ABS-CBN na walang aktibidad ang dating senador at ngayo’y tumatakbo sa pagkapangulo na si Ferdinand “Bongbong” Marcos Jr. noong araw na iyon. Heto ang sinabi sa larawang kasama ng post: “Panloloko ng abscbn halatang-halata. Bongbong Marcos dinumog ng mga tao sa Cavite. Pero sa report ng abscbn, wala daw aktibidad si BBM ngayong araw.”  "
0,"Absent si Leni Robredo sa SMNI Presidential Debate dahil sa takot kay Professor Clarita Carlos, kaya nagluto na lang siya. Sa post ng Facebook page na “Inday Sara Para Sa Masa,” makikitang nagluluto sina Marjorie Barretto at Bise Presidente Leni Robredo. May caption itong, “Kaya siguro absent si LenLen kagabi, dahil sa takot kay Prof. Carlos ayon nagluto nalang. Wala ng tanungan, wala ng debate debate. Kainan nalang.” "
0,"Sumali si Ferdinand “Bongbong” Marcos Jr. sa militar noong 1979 at naging tenyente siya sa ilalim ng Philippine Constabulary. sumali si Marcos sa militar noong 1979 at pumasok sa training exercise para rito sa Camp Aguinaldo, Quezon City. Nakalagay rin sa post na kinomisyon siya sa pangalawang rango ng tenyente o “second lieutenant” sa Ingles, sa ilalim ng Philippine Constabulary (PC) at Armed Forces of the Philippines (AFP). "
0,"1,000 lamang ang dumalo sa “Pink Sunday” rally ni presidential candidate Leni Robredo at ng kanyang running mate na si Kiko Pangilinan noong Pebrero 13 sa Quezon Memorial Circle. sinabing fake news daw na dinumog ng 7,000 na katao ang “Pink Sunday” campaign rally nina presidential candidate Leni Robredo at vice presidential candidate Kiko Pangilinan noong Pebrero 13 sa Quezon Memorial Circle. Ang nasabing post ay mayroong ganitong caption: “Na-fake news po tayo QC Memorial! 7,000 niyo muka niyo. 1,000 lang kayo uy!” Kalakip nito ang isang poster na nakalagay ang mga litrato mula sa araw ng campaign rally. May teksto rin ang poster na: “Rally ng LENI-KIKO, NILANGAW!” "
0,"Pinapatunayan ng video na nagbigay ng suporta ang Iglesia ni Cristo (INC) sa presidential candidate na si Ferdinand “Bongbong” Marcos Jr. Makikita ang linyang “INC support BBM-SARAH” na nakapatong sa video clip at nakalagay rin sa caption ng nasabing TikTok video. Ipinakita rin ang ilang clips ng proclamation rally ni Marcos at ng ka-tandem nito na si Sara Duterte, pati na rin ang isang video greeting ni Marcos para sa kaarawan ng INC executive minister na si Eduardo Manalo. "
0,"Kaduda-duda ang Pulse Asia presidential survey dahil 2,000 lamang ang mga respondents kompara sa 53,000 ng survey na isinagawa ng Balitang A2Z. Marami umano ang nagduda sa naging resulta ng isinagawang survey para sa presidential elections ng Pulse Asia nitong Enero dahil sa bilang ng mga respondents nito na nasa 2,000 lamang. Kabilang sa mga pahayag na ito ay ang isang Facebook post na nagkumpara ng 2,000 respondente ng Pulse Asia sa 53,000 na nakalap na boto sa isang survey na isinagawa ng Balitang A2Z sa kanilang Facebook page. "
0,"Nakakuha ng pinakamataas na marka sa kasaysayan ng bar exam sa Pilipinas si dating pangulo at diktador na si Ferdinand Marcos. Ayon sa bidyo, si Marcos ang nakakuha ng pinakamataas na marka sa bar exam – 98.80% – sa buong kasaysayan ng Pilipinas. "
0,"Noong panahon na nag-aaral si Ferdinand “Bongbong” Marcos Jr. sa Unibersidad ng Oxford, katumbas ng bachelor’s degree ng nakapagtapos ng kurso ang special diploma na natanggap niya noong 1978. Mula 2016, kumakalat ang isang blog post sa website ng Bagong Lipunan na isinulat umano ni Ben Cinco. Naglalaman ito ng sumusunod na pahayag tungkol sa pag-aaral ni Ferdinand “Bongbong” Marcos Jr. sa Unibersidad ng Oxford: “During that time, Special Diploma is equivalent to Bachelor degree as far as academic requirement is concerned. Well in fact, Special Diploma is taught in a graduate level nowadays. During those days Bachelor Degree is equivalent to Special Diploma award at least as far as Oxford University is concerned. But now they are two different degrees but with the same qualification.” Ayon sa post, magkatumbas ang special diploma na natanggap ni Marcos Jr. noong taong 1978 at ang bachelor’s degree ng mga nakapagtapos ng pag-aaral sa Oxford. "
0,Nagpahayag ng suporta ang mga artista at mamamahayag kay Bise Presidente Leni Robredo sa isang political endorsement video. 
0," Si Ferdinand Marcos Sr. ang pinakamayamang tao sa mundo. Nakalagay sa caption ang linyang “World’s richest man.” Ikinompara sa video ang American businessman na si Elon Musk at si Marcos Sr. Si Musk ang kasalukuyang pinakamayamang tao sa buong mundo, at ipinakita ng video ang kaniyang net worth na $235.6 bilyon. Pagkatapos nito ay ipinakita ang clip ng BBC Travel Documentary kasama si Imelda Marcos kung saan may binasa ang host na halagang $987 billion sa isang papel. Nakapatong sa video ang linyang “987 billion dollars” habang ipinapakita ang clip mula sa BBC. "
0,"Sinabi ng gobernador ng Sorsogon na si Francis “Chiz” Escudero ang sumusunod tungkol sa kandidatura sa pagkapangulo ni Vice President Leni Robredo: “Ang limang milyon na bumoto sa akin last 2016 sa pagka-vice president ay alam kong iboboto si VP Leni ngayon. Inaasahan ko na ang lahat ng sumuporta sa akin ay susuportahan si VP Leni at Kiko. Siya ang ating susunod na pangulo! Ang bayan ng Sorsogon ay para kay Leni!” Ayon sa post, sinabi umano ni Escudero ang sumusunod: “Ang limang milyon na bumoto sa akin last 2016 sa pagka-vice president ay alam kong iboboto si VP Leni ngayon. Inaasahan ko na ang lahat ng sumuporta sa akin ay susuportahan si VP Leni at Kiko. Siya ang ating susunod na pangulo! Ang bayan ng Sorsogon ay para kay Leni!” "
0,Hindi ibinalita ng midya ang proclamation rallies ng magkatambal na kandidato para sa pagkapangulo at pagkapangalawang-pangulo na sina Ferdinand “Bongbong” Marcos Jr. at Sara Duterte sa Mandaluyong noong Pebrero 13 at sa Tuguegarao noong Pebrero 14. sinabi na hindi ibinalita ng midya ang ilang proclamation rallies ng magkatambal na kandidato para sa pagkapangulo at pagkapangalawang-pangulo na sina Ferdinand Marcos Jr. at Sara Duterte sa Mandaluyong at Tuguegarao. Heto ang sinabi sa post noong Pebrero 13: “BBM SARA UNITEAM Rally sa Mandaluyong kanina na HINDI IPINAKITA AT IBINALITA NG MAINSTREAM Media.”
0,"Ipinakita sa isang bidyo ang umano’y reaksiyon ni Vice Ganda tungkol sa pag-host ni Toni Gonzaga sa proclamation rally ng kandidato sa pagkapangulong si Ferdinand “Bongbong” Marcos Jr. at ang kanyang running mate na si Sara Duterte na naganap noong Pebrero 8. Iba-iba ang mga pinalalabas na pahayag daw ni Vice Ganda. May mga bidyo kung saan mukhang pinipintasan ni Vice Ganda si Gonzaga, habang may ibang bidyo naman kung saan ipinapagtanggol daw nito si Gonzaga. "
0,"Ayon umano sa Associated Press, ang tinatayang dumalo sa proclamation rally ni Bise Presidente at kandidato para sa pagkapangulong si Leni Robredo noong Pebrero 8 ay mula sa 300,000 hanggang 600,000. Ang nakalagay sa post na kumakalat ay: “PNP R9 estimates crowd at 200,000 to 400,000 while Associated Press (AP) estimates crowd at 300,000 to 600,000. The biggest campaign rally in the history of Philippine politics. VP Leni Gerona Robredo’s proclamation rally, Plaza Quezon, Naga City, February 8, 2022.”   "
0,Maririnig umano sa isang video na sumigaw ng “Marcos pa rin” ang audience sa Robredo proclamation rally. Isang post sa YouTube channel na “VIRAL PH NEWS” noong Pebrero 9 ang nagsasabing sumigaw ang audience sa proclamation rally ni Bise Presidente Leni Robredo sa Naga City ng “Marcos pa rin!” Nakalagay sa title ng video ang linyang “AUDIENCE SA LENI KIKO PROCLAMATION RALLY SUMIGAW NG ‘MARCOS PA RIN!” 
0,"Sinabi umano ni Bise Presidente Leni Robredo sa Twitter na kung mananalo siya bilang pangulo, “Ibabalik ko po ang Aquino government. Kung ano ang ginawa ni PNoy noong 2010-2016 sa Pilipinas ay gagawin ko rin sa 2022-2028.” Ayon sa post, sinabi ni Robredo ang pahayag na ito: “Ibabalik ko po ang Aquino government. Kung ano ang ginawa ni PNoy noong 2010-2016 sa Pilipinas ay gagawin ko rin sa 2022-2028.”    "
0,"Si Tiburcio Marcos, isa sa mga naghain noon ng certificate of candidacy (COC) para sa pagkapangulo, ay kandidato pa rin ngayong 2022. may ipinakitang liham na sinasabing mula sa Commission on Elections tungkol sa katayuan ng pagkandidato ng isang Tiburcio Marcos sa pagkapangulo. Sabi sa liham, nagdesisyon daw ang Comelec at ang Korte Suprema na gawing kalipikado na si Tiburcio Marcos bilang kandidato sa pagkapangulo, at maaari na raw siyang maghain ng kanyang certificate of candidacy (COC)."
0,"Tinipid sa materyales ang mga bahay na ginawa sa Angat Buhay Village ni Bise Presidente Leni Robredo. Sinabi sa video ang linyang, “Yung design ng pabahay na ‘to ay talagang pangmalakasan…Pero nung ginawa na itong pabahay ni Leni Robredo, dito na po ako natawa dahil sa naging resulta.” Inihalinlintulad ng lalaki sa TikTok video ang bahay sa mga online shopping app kung saan kadalasan nagaganap ang “expectation vs. reality” tuwing hindi maganda ang natatanggap na produkto ng namimili kumpara sa nakita nitong larawan sa shopping app. Itinuro din ng lalaki sa video ang paggamit ng pintuan ng palikuran sa bahay na ipinakita, pati na rin ang kakulangan sa bubong na bahay. "
0,"Nagpahayag ng suporta si New Zealand Prime Minister Jacinda Ardern kay Ferdinand “Bongbong” Marcos Jr. Makikita sa post ang larawan ni Ardern sa tabi ng linyang “I am impressed on how BBM will lead his country. He could easily pay the debts of his country and lend gold to other nations. He is the solution to every crisis the world faces. If I am the Philippine’s president, I am willing to give my position to him. Sadly the oligarchs are destroying his name and reputation. He should file a case like swindling to teach them a lesson.” Nakalagay din ang mga linyang “Kaya pala takot na takot ang mga LP, oligarch, CPP/NPA/NDF, at America!” at “Alam niya na may ‘Last Will’ si Apo Macoy para satin, buong mundo!”  "
0,"Walang nabawi ang Pilipinas mula sa ill-gotten wealth ng mga Marcos. Ang nakalagay sa post na kumakalat: “Eh anong ginawa mo nong justice ka pa? 36 years na, hindi nyo nabawi, kasi nga wala!! D ikaw ang bobo. Ang laki siguro ng kasalanan mo kay apo Macoy, kaya takot ka!!”  Ayon sa post, walang nabawi na pera mula sa ninakaw ng mga Marcos mula 1986. "
0,Dinumog ng mga tagasuporta ni Ferdinand “Bongbong” Marcos Jr. ang GMA station pagkatapos ng The Jessica Soho Presidential Interviews na tinanggihan ng kandidato. Mabilis kumalat ang isang bidyo na pinamagatang: “HALA JESSICA SOHO NANLOMO SA NAKITA BBM SUPPORTERS SUMUGOD SA GMA OMG” gawa ng YouTube channel na “ROGERJOY VLOG” noong Enero 24. sinabi ng bidyo na dinumog ng mga tagasuporta nila ang opisina ng GMA Network Center. 
0,"Nagpasalamat ang artistang si Phillip Salvador kay Ferdinand “Bongbong” Marcos Jr. para sa tulong nito sa dating kasintahan ni Salvador na si Kris Aquino. nagpasalamat ang artistang si Phillip Salvador kay Ferdinand “Bongbong” Marcos Jr. para sa tulong nito sa dating kasintahan ni Salvador na si Kris Aquino. Nakalagay sa caption ng post ang linyang, “Labis ang pasasalamat ni Philip salvador kay Bongbong marcos, sa pagtunong (sic) nito kay Kris Aquino.” "
0,"Ang mga nabakunahan laban sa COVID-19 ay hindi puwedeng magbigay ng dugo. “Gaano ka kamahal ng gobyerno? ’Yung pinilit kang magpabakuna 1st dose, 2nd dose at booster pa. Perho hindi sinabi sa ’yo na hindi ka na puwede mag-donate ng dugo. Hindi na kasi healthy ’yung dugo mo. Try mo magpa-immune system test (immunoglobulin test) nang malaman mo ang malupit na katotohanan.”  Ayon sa pahayag, hindi na puwedeng magbigay ng dugo ang mga nabakunahan na laban sa COVID-19. "
0,"Ang ibig sabihin ng salitang “maharlika” ay kapayapaan. sinabing “Maharlika” ang dating pangalan ng Pilipinas, at kung ano ang ibig sabihin nito: “At ang salitang maharlika ay galing sa wikang tagalog na ang ibig sabihin ay ‘Kapayapaan.’”  "
0,"Tanggal na bilang Commission on Elections (Comelec) Commissioner si Rowena Guanzon dahil gusto nitong i-disqualify si Ferdinand “Bongbong” Marcos Jr. sa presidential election. Isang post noong Enero 29 ng YouTube channel na “Banat Trending News” ang nagsasabi na tanggal na sa puwesto si Commission on Elections (Comelec) Commissioner Rowena Guanzon. Nakalagay sa caption ng post ang linyang, “HALA! CONFIRM! MATAP0S SABIHING PAPA D1S-QUAL!FY-si BBM! GUANZON TANGAL NA SA COMELC? IYAK”  "
0,"Sinabi ni Vice President Leni Robredo na, “Wala akong sinabi na ihinto ang drug war kundi ‘not to continue.’” "
0,"Nakisakay si Robredo sa isang military chopper para sa isang relief operation sa kasagsagan ng Typhoon Rolly noong 2020. Ipinakita sa post ang isang pag-uusap umano nina dating chief presidential legal counsel Salvador Panelo at Bise Presidente Leni Robredo. Makikita sa post ang nakapatong na linyang, “Nakiusap ka lang na makisakay sa chopper na puno ng relief goods tapos inangkin mo na ang chopper pati ang laman. Pinapalabas mo pang walang ginagawa ang gobyerno?!” na tugon umano ni Panelo sa pakiusap ni Robredo para sa isang pribadong pag-uusap tungkol sa nasabing isyu. "
0,"May ilang benepisyong pangkalusugan daw ang paglalagay ng bawang sa ilalim ng unan, kagaya ng paglakas ng resistensiya, gamot sa baradong ilong, at tulong magkaroon ng maginhawang pagtulog. Ayon sa bidyo, ang paglalagay raw ng sariwang bawang sa ilalim ng unan bago matulog ay maghahatid ng iba-ibang benepisyong pangkalusugan sa taong gagawa nito. Isang benepisyo na nabanggit ay nakakagamot daw ang bawang ng baradong ilong o nasal congestion na hatid ng sipon. Mayroon umanong allicin ang bawang na lumalaban sa impeksyon at nakatutulong sa pagtunaw ng sipon sa loob lamang ng ilang minuto. Nakatutulong din daw ang paglalagay ng bawang sa ilalim ng unan upang magkaroon ng mas maginhawang pagtulog dahil sa mga bitaminang B1 at B6 na nakatutulong umano sa pag-iimbak ng melatonin sa katawan. Dagdag pa, mayroon din daw na insecticidal benefits ang bawang na siyang nagtataboy sa mga maliliit na insektong gumagapang sa kama. "
0,Ang Filipinas ang nangungunang rice granary noong panahon ni dating pangulong Ferdinand Marcos. ang Filipinas ang “No. 1 rice granary” noong panahon ni dating pangulong Ferdinand Marcos. hindi na muling nakamit ng Filipinas ang pagiging No. 1 rice granary pagkatapos ng administrasyon ni Marcos. 
0,"Nahalal na bise presidente ang dating senador at ngayon ay tumatakbo sa pagkapangulo na si Ferdinand “Bongbong” Marcos Jr. Ito ang sabi sa post noong Enero 25: “Nangunguna si Vice President Bongbong Marcos sa mga survey na pinagawa ng kampo ni Mayor Isko Moreno at ng byuda ni Jesse Robredo na si Mrs. Leni Robredo. Ayon sa survery (sic) tanging disqualification lamang ang makakapigil kay Presidential Aspirant Vice President Bongbong Marcos upang maupo bilang Pangulo ng Pilipinas.”Nang may nagtanong sa isang komento kung naging bise presidente nga si Marcos Jr., heto ang sagot ng page doon: “Yes, Bongbong Marcos is the duly elected Vice President of the Philippines.” "
0,"Pinapakita ng isang video na sinusuportahan ni Venus Raj si Ferdinand “Bongbong” Marcos Jr. para sa 2022 halalan. Makikita sa video ang naka-superimpose na linyang, “Miss Universe Venus Raj. Solid BONGBONG MARCOS!” "
0,"Tumanggi si Bise Presidente Leni Robredo sa interview ng DZRH at Manila Times dahil “live” ang panayam, at mas pinapaboran daw niya ang “pre-recorded” na madaling iedit bago umere. Nag-trending ang hashtag na “#LeniDuwag” sa Twitter matapos mapabalitang tumanggi si Bise Presidente Leni Robredo sa live at one-one-interview ng DZRH at Manila Times sa mga kumakandidato sa pagkapangulo ngayong 2022. Ayon sa isang tweet na umani ng 2,849 likes sa Twitter, tumanggi umano ang Bise Presidente dahil “live” ang panayam, at mas pinapaboran daw nito ang “pre-recorded” na madaling iedit bago umere. "
0,"Ayon sa isang kumakalat na bidyo gawa ng “Showbiz Fanaticz” YouTube channel, na dating nang na-fact-check ng Rappler, mahigit sa 10 kliyente ang nag-atras ng advertisement na katumbas ng P28.7 milyon sa GMA Network dahil hindi dumalo si Ferdinand “Bongbong” Marcos Jr. sa The Jessica Soho Presidential Interviews. Sabi sa bidyo, “More or less 10 ads ’yung nag-decline din and that was around more or less 30 million pesos in just that episode.” Ayon din sa bidyo, mga “insider” at “anonymous source” ang nagpakalat nito. Sa isang bahagi ng bidyo, may nakalagay rin na quote card na nagsasabing: “BREAKING NEWS: Higit sa sampung advertisers o katumbas ng P28.7M, binawi o umatras sa Jessica Soho interview slots.” "
0,"Ang kapalit na bersiyon o “substitute measure” ng Bangsamoro Basic Law na inisponsor ni dating senador Ferdinand “Bongbong” Marcos Jr. ay ipinasa bilang Bangsamoro Organic Law noong 2018. Nagpahayag si Marcos ng kanyang mga opinyon tungkol sa relasyon ng Pilipinas sa ibang bansa. Sumasang-ayon siya sa “joint exploration” o ang magkatuwang na pagtuklas sa mga yaman sa West Philippine Sea kasama ang Tsina. Kasabay ng mga pahayag na ito, ipinagtanggol niya ang kanyang pagtutol sa BBL noong 2015, bago ito ipinasa bilang Bangsamoro Organic Law (BOL) noong 2018. Mayroong nagsabi na, “And they were even blaming you that’s why that law was not passed back then."" Ang sagot ni Marcos ay: “That’s not true. I reported a substitute bill. ’Yan ang naging Bangsamoro ngayon. ’Yun ang ginamit nila ngayon.”  "
0,"Hindi tumanggap si Ferdinand Marcos ng suweldo bilang pangulo. hindi kinuha ni dating pangulong Ferdinand Marcos ang kaniyang suweldo bilang pangulo. Isang post noong Oktubre 13, mula sa TikTok user “@officiallolapastora” ang nagsasabing hindi kinuha ni dating pangulong Ferdinand Marcos ang kaniyang suweldo bilang pangulo. Maririnig sa nasabing TikTok video ang tanong na, “Sino ang mas mataas ang sahod, si Marcos o si Cory [Aquino]?” Sinagot naman ito ng babae sa harap ng camera. Sinabi niya ang linyang, “Si Cory siyempre! Si Marcos nga hindi tumanggap. Hanapin ‘nyo ‘yung book record ni Marcos, ’yung mayroong signature. Dahil diyan sinabi niya sa talumpati niya nung huling laban niya ng presidente na, ‘Sino ang presidente na hindi sumasahod? Si Marcos lang!’ ”Sa kaugnay na TikTok, sinabi rin ng babae sa harap ng camera ang linyang, “Oo, hindi siya kumuha. Kasi alam na niya na bago siya umupo noong 1965 ay baon na ang Pilipinas sa utang.” "
0,"Si Ferdinand “Bongbong” Marcos Jr. ang may-akda ng Republic Act No. 9522 o ang Philippine Baselines Law. Sa isang editoryal na inilathala ng Manila Bulletin na pinamagatang “Who is Bongbong Marcos (Sino si Bongbong Marcos)?” sinabi ni Anne Mae Lamentillo, tagapangulo ng komite ng “Build, Build, Build,” na si Ferdinand “Bongbong” Marcos Jr. ang may-akda ng Republic Act (RA) No. 9522 o ang Philippine Baselines Law. Nakikita sa naitalang naunang bersyon ng editoryal itong linya: “As legislator, one of the most important pieces of legislation that BBM authored is the Philippine Archipelagic Baselines Law (R.A. 9522), which defines what constitutes the Philippine territorial sea.”   "
0,"Aprubado na ang P8,000 cash aid para sa mga nakatira sa National Capital Region at Luzon. Isang post noong Enero 9 mula sa YouTube channel na “Talakan TV” ang nagsabi na aprubado na ang P8,000 cash aid para sa mga nakatira sa National Capital Region at Luzon. Pinamagatan ang video na “P8,000 CASH AID PARA SA MGA TAGA NCR AT LUZON, APRUBADO NA!”  "
0,Palusot daw ni Bise Presidente Leni Robredo ang pagkakaroon ng COVID-19 upang hindi makapagdonate at makapunta sa mga nasalanta ng Bagyong Odette.
0,"Hindi raw magbibigay ng pamaskong handog si Quezon City Mayor Joy Belmonte sa mga residenteng hindi sumusuporta sa kanya. Ayon sa larawan, sinabi umano ni Belmonte na hindi makakatanggap ng pamaskong handog ang mga taong hindi sumusuporta sa kanya."
0,"Ayon sa isang quote card na kumalat sa TikTok, sinabi raw ni Bise Presidente Leni Robredo na binayaran lang ang mga sumali sa caravan ni dating senador Ferdinand “Bongbong” Marcos Jr. sinabi raw ni Bise Presidente Leni Robredo na binayaran lang ang mga sumali sa caravan ni dating senador Ferdinand “Bongbong” Marcos Jr. Ipinapakita sa bidyo ang litrato ni Robredo at ang pahayag sa tabi nito. Ayon dito, sinabi raw ni Robredo: “Inabuso na ni bongbong iyong mga pilipino. Tingnan mo iyong caravan nya, lagi siyang nagbabayad. Para may dumalo lang, isang malaking imposible iyong carava nya kung walang bayad iyon…” "
0,Tarsier ang ipapalit sa mga Aquino sa bagong disenyo ng P500 bill. Isang post noong Nobyembre 25 ng Facebook user na si “Rhein Rain” ang nagpakita ng isang larawan ng P500 bill na may disenyong Philippine tarsier. Sinabi sa caption ng post ang linyang “AQUINO LEFT THE GROUP… THE Official Release of BSP in APRIL 2022.” 
0,"Namigay daw sina Bise Presidente Leni Robredo at Senador Kiko Pangilinan ng Lugaw Kits na naglalaman ng maliliit na pakete ng mga sangkap ng lugaw. Nakalagay sa caption ang linyang, “Magbibigay nalang sila Leni at kiko ganyan pa..ginawa manlang Sana isang kilo.. lugaw daw para SA pamilya.” "
0,Nasa P1.50 hanggang P2 kada dolyar ang palitan ng piso sa dolyar noong administrasyon ni Ferdinand Marcos – tanda umano ng mas magandang ekonomiya kumpara sa ngayon. 
0,May “million tons of gold” (isang milyong tonelada ng ginto) na pagmamay-ari ang pamilyang Marcos. 
0,"May hatol ang International Court of Justice o ICJ tungkol sa ginto ng dating pangulong Ferdinand Marcos. May isang bidyo ang Facebook page na “Filipino Future” na pinost noong Marso 4 na nagsasabing may hatol ang International Court of Justice (ICJ) tungkol sa umano’y ginto na pag-aari ng dating pangulong Ferdinand Marcos. Sinabi na ang hatol tungkol sa sinasabing ginto ay may isinaad na 40 na taong deadline na nagtapos noong 1985. Simula sa 7:56 ng bidyo, maririnig ito: “Noong December 1985, natapos ang 40 years ruling ng International Court of Justice sa World War 2 loot at noon namang Year 2000 to 2005, natapos ang statute of limitations sa lahat ng iba pang mga ginto na hindi related sa Yamashita Treasures na nakalagak sa White Mongolian Account, White Vatican Account, Kiram Account at pati sa White Eagle account ni Marcos.” Sinabi rin sa bidyo, simula sa 3:36, na ang “Yamashita Treasures” na tinutukoy ay naging parte ng ginto ni Marcos: “Inilagay ni Marcos ang kanyang mga personal na ginto, mga na-recover na ginto mula sa Yamashita Treasures o World War 2 loot ng Axis Powers, at mga naminang ginto sa Pilipinas sa isang trust account.” "
0,"Ang P2.81 na singil ng Ilocos Norte Electric Cooperative, Inc. (INEC) sa isang konsumer o ang pagkakaroon ng mababang bill ng kuryente sa Ilocos Norte ay dahil diumano sa anak ng yumaong diktador at ngayo’y gustong tumakbo sa pagka-presidente na si Bongbong Marcos. "
0,Sinabi diumano ni Senador Bong Go na ang mga tagasuporta ni Bise Presidente Leni Robredo ay mga “elitista” at “mayayaman.” 
0,"Si dating pangulong Ferdinand Marcos ang nagpagawa ng palasyo ng Malacañang. Sinabi simula 0:20 na timestamp ng video ang linyang “’Yung tinirhan ni [dating pangulong Cory Aquino], ’yung tinirhan ni [dating pangulong Benigno “Noynoy’ Aquino III] na Malacañang, pagawa ’yon ni Marcos!” "
0,"Gumastos si Bise Presidente Leni Robredo ng pondong pampubliko upang ipagawa ang museo para sa kanyang yumaong asawa. Mayroong post ang blogger na si RJ Nieto o Thinking Pinoy noong Oktubre 23, 2017, na muling kumakalat sa Facebook. Sinasabi nitong gumastos daw si Bise Presidente Leni Robredo ng milyones ng pondong pampubliko upang ipagawa ang Museo ni Jesse Robredo. Kinukuwestiyon ng post na ito ang mga priyoridad ni Robredo. “Sabi ni VP Leni Robredo, natatakot siyang ayusin ang transportasyon ng Bicol dahil baka raw mabaon ang bansa sa utang… Pero hindi siya nagdalawang-isip na gumastos ng milyones ng pondong pampubliko para igawa ng museo ang yumaong asawa. Nasasakyan ba yang building na ‘yan, ‘teh? Gurl, kumusta naman ang priorities?” sabi ng kanyang post. "
0,Si Bongbong Marcos daw ang may hawak ng Guinness World Records sa pagsasagawa ng pinakamahabang motorcade o caravan. hawak daw ni Bongbong Marcos ang Guiness World Records sa pagsasagawa ng pinakamahabang motorcade o caravan. 
0,"Ayon sa isang artikulong inilathala ng The New York Times noong Nobyembre 1, 2001, nawawala ang mga ginto sa ilalim ng Ground Zero kung saan dating nakatayo ang World Trade Center. Isang post sa Facebook page na “Filipino Future” noong Nobyembre 12 ang nagsabing nawawala ang ginto sa ilalim ng Ground Zero ng World Trade Center sa New York pagkatapos ng pagguho nito dahil sa mga pag-atake ng mga terorista noong Setyembre 11, 2001. Binanggit din sa post na ang pamilya ng dating pangulong Ferdinand Marcos ang may-ari ng ginto at tila ginawan pa ng koneksiyon ang kaarawan ni Marcos na Setyembre 11, 1917, at ang mga pag-atake noon sa World Trade Center. Ito ang sabi sa post: “Noong September 11, 2001, bumagsak ang World Trade Center or Twin Tower sa New York. Pero alam nyo ba na ayon sa report ng New York Times mismo na nawawala ang mga ginto sa ground zero vault nito? Natunaw o nilimas bago pasabugin? Inatake ng terorista o pinasabog mula sa ilalim upang mapagtakpan ang mga gintong nawawala? At bakit sa araw pa ng birthday ni President Ferdinand E. Marcos ito isinagawa?”  Sa kalakip na larawan, sinabi naman ito: “MARCOS GOLD RECOVERED UNDER TWIN TOWER (Ginto ni Marcos nakuha sa ilalim ng Twin Towers).” "
0,"Ayon sa isang YouTube video na ini-upload noong Nobyembre 1, pinatamaan daw ni Father Joseph Franz Dizon si Bise Presidente Leni Robredo sa kanyang homiliya tungkol sa vote buying. "
0,Nanuhol ng bata si Bise Presidente Leni Robredo sa Tarlac. Nakalagay sa caption ng post ang linyang “LENI NANUHOL NG BATA SA TARLAC? 200 PESOS HULING HULI.” 
0,"Isang post noong Martes, Nobyembre 9, ang nagsasabing inireklamo raw si Manila Mayor at presidential aspirant Isko Moreno sa Commission on Elections (Comelec) matapos umanong mamili ng boto. "
0,"Ayon sa headline ng bidyo, diniskalipika na ng Commission on Elections (Comelec) ang Kabataan Partylist at Bayan Muna sa party-list election. In-upload ng Facebook page na “PH – EU Öfficial” ang vlog ng Youtuber na si Banat By noong Oktubre 27, at nilagyan ng headline na “KABATAAN AT BAYAN MUNA DISQUALIFY NA SA COMELEC!” upang magmukhang balita. "
0,"bibigyan ng P10,000 ang lahat ng senior citizen na mayroong “senior ID,” Sabi sa pahayag: “BASTA MAY SENIORS ID P10,000 CASH GIFT BAGONG PROGRAMA NI BBM P10K CASH GIFT FOR SENIORS.” "
0,"makatatanggap ang lahat ng manggagawang Pilipino ng dagdag na sahod Mababasa sa thumbnail image ang pahayag na “GRABI NAKAKA GULAT ITO BUONG PILIPINAS MAY DAGDAG PASAHOD GAGAWING P1,000 PER DAY MIN. WAGE LAHAT MATUTUWA SA BALITA ITO.” "
0,"Ang post ng Facebook page na “Sonic Saver Store Ph” ay nagbebenta ng isang energy-saving device na nakapagpapababa diumano ng hanggang kalahati ng konsumo ng kuryente ng mga appliance. Ang post ay may caption na “Bawas gastos, dagdag savings! Gamitin ang aming Energy Power Saving Device para mas matipid at eco-friendly na buhay.” "
0,"pinapalabas na tila ang pag-atake ng Tsina sa Pilipinas sa West Philippine Sea ay nagsimula ng digmaan sa pagitan ng dalawang bansa. Sa mga pamagat at thumbnail ng mga video na ini-upload sa YouTube channel na “WANGBUDISS TV” mula Disyembre 9 hanggang 13, 2023, mababasa ang mga sumusunod na kataga: “Giyera na sa WPS,” “Digmaan sa WPS,” “Sabog ang barko ng Pinas,” “Pinutukan barko ng Pinas,” “China lumusob na,” “Winasak ng China barko ng Pilipinas,” at “China biglang binomba barko sa WPS.” "
0,"nagdedeklara ng kalahating araw na trabaho sa Biyernes, Disyembre 22, 2023. "
0,"namigay ng P5,000 bilang pamaskong handog ang Department of Social Welfare and Development, o DSWD, noong Disyembre 15. Ayon pa sa post, direktang makukuha diumano ng mga nag-register sa link ang pamaskong handog sa kanilang mga ATM; para sa mga walang ATM, makukuha diumano nila sa pamamagitan ng mobile apps na GCash o PalawanPay. "
0,may limang aktibong bulkan sa ilalim ng dagat sa baybayin ng Hinatuan sa Surigao del Sur. Ang larawan na ishinare sa isang Facebook post ay nagpapakita ng mapa na may location pin ng diumano’y mga bulkang malapit sa Hinatuan. 
0,"Mababasa sa kumakalat na mensahe ang babala na huwag pumunta sa MOA dahil sa posibleng panganib na dulot ng nasabing pagkasira. “Wala muna po pupunta sa MOA ha….. Guys, avoid nyo din pumunta sa MOA. 1 of the Engineers is our family friend and pinatawag sila ng management dahil nasira na ang mga pondasyon sa ilalim causing the water from the bay to enter sa ilalim…” Dagdag pa sa mensahe, pumping system na lamang ang tumutulak sa tubig na pumapasok sa mall pabalik sa Manila Bay. Maaari raw gumuho ang gusali ng mall kapag nasira ang nasabing pumps. "
0,"Noong Mayo 15, ang YouTube channel na “Filipino Future” ay gumawa ng post sa kanilang community tab, kung saan sinasabi nila na lahat ng aklat sa kasaysayan sa Pilipinas na inilathala noong administrasyon ni Corazon Aquino ay “mali-mali” dahil umano ang mga “naratibo” ng mga libro ay sa kalakhan, mga paninira sa mga Marcos at pumapabor sa mga Aquino. Ang lahat ng mga history books na inilathala noong administrasyon ni Cory Aquino ay purong paninira sa imahe ng mga Marcos "
0,Pwedeng gupitin ang mga balota para magkasya at maipasok sa VCM
0,"Noong Abril 16, ibinahagi ng SMNI ang isang Youtube video na pinamagatang ‘Atty. Gadon: Yung People Power Revolution, Fake yan.’ Ang video na ito ay bahagi ng panayam ng may-ari ng SMNI na si Apollo Quiboloy kasama ang senatorial aspirant at suspendidong abogado na si Lorenzo ‘Larry’ Gadon, kung saan iginiit ni Gadon na libreng pagkain at aliw lamang ang habol ng mga nagmartsa sa kalye noong 1986 EDSA People Power."
0,"Noong Abril 17, nagsimulang kumalat sa social media ang video ng suspendidong abogado at kumakandidatong senador na si Lorenzo “Larry” Gadon kung saan sinabi niyang walang adbokasiya, programa at platapormang inihahain si Vice President Leni Robredo na tumatakbo bilang pangulo. Iginiit pa ni Gadon na ang dahilan ng pagtakbo ni Robredo ay para lamang talunin ang kalabang si Ferdinand Marcos Jr."
0,"Noong Abril 10, inilathala ng Manila Bulletin ang artikulong “Bong Go: 9 out of 10 of Duterte’s campaign promises have been satisfied” kung saan sinabi ni Sen. Christopher Lawrence ‘Bong’ Go na natupad daw ni Pangulong Rodrigo Duterte ang karamihan sa kanyang mga ipinangako sa kampanya noong tumatakbo pa lamang siyang sa pagkapangulo noong 2016. Sinabi ni Go na natupad ni Duterte ang kanyang mga pangako tungkol sa kapayapaan at kaayusan, pagpapaunlad ng imprastraktura, pagsugpo sa kahirapan, at sa laban sa korapsyon. "
0,"si Prop. Jose Maria Sison ay umaming nagsisilbi daw siyang tagapayo kay Vice President Leni Robredo at sa kanyang tagapagsalita na si Atty. Barry Gutierrez. Ang artikulo ng Journal News ay naglalaman pa ng mga diumano’y sipi sa mga pahayag ni Sison at mga linya galing sa Ang Bayan, ang opisyal na pahayagan ng CPP, na umano’y nagpapatotoo sa impluwensya ng CPP sa kampanya ni Robredo. "
0,Walang basehan ang US report tungkol sa lagay ng karapatang pantao sa Pilipinas  
0,"Noong Abril 3, naglabas ng pahayag ang tagapagsalita ng National Task Force to End Local Communist Armed Conflict (NTF-ELCAC) na si Lorraine Badoy kung saan iginiit niyang kahit nakakulong si Sen. Leila De Lima, may “malawak na akses” pa rin siya sa midya, kaiba sa sitwasyon ng nahatulang kidnapper na si retired Major General Jovito Palparan Jr. na sinasabi ni Badoy ay nakulong daw dahil sa mga “gawa-gawang kaso.” Inilabas ni Badoy ang pahayag na ito matapos ang kanyang panayam kay Palparan sa SMNI, na inulan ng batikos. Depensa pa ni Badoy, kinapanayam niya ang retiradong heneral para daw “linisin” ang pangalan nito. "
0,"Sa video na inilabas ng SMNI News sa kanilang Facebook page, sinabi ni suspendidong abogado at kumakandidatong senador na si Lorenzo ‘Larry’ Gadon na ang pamilya ni yumaong Sen. Benigno ‘Ninoy’ Aquino Jr., kasama ang kanilang mga kaalyado ang pinakamalalang “historical revisionists” dahil daw sa kanilang paglarawan kay Aquino bilang “mukha ng demokrasya,” gayong siya naman daw ang nagtatag ng Communist Party of the Philippines–New People’s Army (CPP-NPA). Sa bandang 1:02 na marka sa video, sinabi ni Gadon na “[Si Ninoy] ang pinuno at siya ang isa sa mga founder ng NPA at saka ng Communist Party of the Philippines.” "
0,"nagpahayag ang suspendidong abogado at kumakandidatong senador na si Lorenzo “Larry” Gadon ng samu’t saring alegasyon, kabilang na ang paggiit na ang kampanya sa pagbabago ng rekord ng kasaysayan tungkol sa yumaong diktador na si Ferdinand Marcos ay hindi “historical revisionism” kundi “historical correction.” “Hindi totoong magkakaroon ng historical revisionism. Minali nila ang history. What we are doing now is correcting it,” sabi ni Gadon."
0,"Ayon sa ulat ng PNA, sinabi daw ng grupong “Youth for Peace Movement” na nakabase sa New Bataan, Davao de Oro na ang pagkamatay ng New Bataan 5 ay dahil sa armadong sagupaan ng puwersa ng militar at ng New People’s Army (NPA). Dagdag pa ng PNA, ang mga paaralan ng mga katutubong Lumad ay “breeding ground” ng mga “rebeldeng komunista,”at inaakusahan pang “NPA recruiter” ang mga nasawing guro. "
0,"nasibak sa pwesto si House Speaker Ferdinand Martin Romualdez Mababasa sa thumbnail image ang pahayag na “SPEAKER SIBAK SA PWESTO. MARCOLETA IPALIT SA POSISYON. DU30 GIGIL NA. KAKAPAOSK LANG NA BALITA.” Ayon sa video, nais diumano ng mga tao na ipalit si SAGIP party-list Rep. Rodante Marcoleta kay Romualdez bilang House Speaker. "
0,"mamimigay ng P5,000 hanggang P8,000 na ayuda ang Department of Social Welfare and Development (DSWD) at Department of the Interior and Local Government (DILG) sa bawat residente ng barangay. Ayon sa mensahe, kabilang sa mga makatatanggap ng tulong pinansiyal ang mga mahihirap na pamilya, senior citizen, buntis, taong may kapansanan o people with disability (PWD), kasambahay, construction worker, at driver. "
0,Nilalaman ng mensahe ang isang babala na nagsasabing huwag pumunta sa naturang ospital dahil mayroong nakapasok na coronavirus at kasalukuyang nakalockdown ito. “Baka may kamag anak or kakilala kau na pupunta ng [blurred word] Pakisabihan nio nalang na wag ppnta dahil naka lockdown ang hospital dahil may nakapasok na may corona virus. Galing [blurred word] daw yung patient dinala sa [blurred word] Pa send nalang sa mga friendlist niyo.at ingat tau lahat”
0,"iniutos ni Pangulong Ferdinand Marcos Jr. na gawing ₱20 kada kilo ang presyo ng bigas Ang video, na ini-upload noong Agosto 27, ay may maling headline na “KAKAPASOK LANG SAWAKAS PRES MARCOS UMAKSYON na 20 PESOS PER KILO BIGAS MANGYA-YARI na VPSARA NATUWA.” Makikita sa thumbnail ng video ang mga katagang “₱20 KILO IPAPATU-PAD. ITO ANG BALITANG NAGPA-SAYA SA MGA CONSUMERS.” "
0,may libreng pabahay ang Department of Social Welfare and Development o DSWD. 
0,"muling bubuhayin ng militar ng United States (US) ang dating naval base nito sa Subic Bay sa ilalim ng Enhanced Defense Cooperation Agreement (EDCA) Ang nasabing video, na ini-upload ng YouTube channel na “US Military Tech” noong Mayo 27, 2023, ay may pamagat na “US Military Revives US Naval Base in Subic Bay to Defend Philippines from Chinese Invasion.” Sinasabi rin sa video: “The strategic sites that will be utilized by the American military include Subic Bay, once a significant US Navy base and contributed to the local economy.” Maririnig at makikita rin sa video ang pahayag na “US forces returning to the Philippines to counter China threats.”"
0,"milyon-milyong Pilipino ang lumikas at nasa panganib dahil sa pagputok ng bulkang Mayon sa Albay. Makikita rin sa mga bidyo ang mga larawan ng diumano’y malakas na pagsabog ng bulkang Mayon. Ang mga bidyo ay ini-upload sa pagitan ng Hunyo 16 at Hunyo 25. Ang mga ito ay pinamagatang: “Horrible Day: Live Footage of the Mayon Volcano Explosion Threatens 75,000 People in The Philippines,” “Horrible Day: Update on Mayon Volcano Explosion Is Horrible, Millions Of People Evacuated In Danger,” “Horrible Today: The Mayon Volcano Explosion Is More Violent, Millions Of Philippines Are In Danger,” at “Horrible Today: Mayon Volcano's Massive Explosion Threatens Millions of Philippines.”  "
0,mapuputol ang pension ng mga senior citizen kung sila’y hindi magpaparehistro sa website ng National Commission of Senior Citizens (NCSC). magkakaroon sila ng karagdagang pension kapag nagparehistro sa website ng ahensya. Noong Pebrero 27 nitong taon unang kumalat ang fake advisory na naglalaman ng sumusunod na pahayag: “National Commission of Senior Citizen(NCSC) R.A. 11350. All Senior Citizen pensioner or nonpensioner will receive 1k per month or 3k every 3months under the NCSC ang Office of the Senior Citizens Affair no longer under DSWD but under NCSC. Register online www.ncsc.gov.ph The 1k monthly pension will take effect on March 2023.”
0,"ipinost ng isang Facebook page na may pangalang “Sim Card Registration Help”, kung saan Enero 30, 2023 ang nakasaad na deadline umano ng SIM card registration. nag-aalok din ang Facebook page ng tulong sa pagrerehistro matapos magpalista sa iba’t ibang link na nakalagay sa post. "
0,nag-aalok ng mass hiring bilang tulong ang Department of Social Welfare and Development.
0,"itinuturing ng U.S. Centers for Disease and Control Prevention (CDC) ang monkeypox na isang airborne disease Mababasa sa kumakalat na post ang pahayag na “Monkeypox is an airborne disease.” Sa dulo ng post, makikita rin ang diumano’y website ng CDC na “Https.www.cdc.gov.clinicians”. "
0,sinabi ng Department of Energy (DOE) na epektibo ang mga energy-saving device para pababain ang konsumo sa kuryente 
0,"kay Pangulong Ferdinand Marcos Jr. isinisisi ng aktres na si Judy Ann Santos ang pagtaas ng presyo ng mga bilihin kung kaya’t pansamantala niya umanong itinigil ang kanyang online cooking show. Ang video ng “BANAT BALITA” channel noong Hulyo 10 ay may pamagat na “JUST IN: FINALLY! PRES MARCOS GINULAT si JUDY ANN MATAPOS MAGTRENDING ang MATINDING SAWSAW! BINIRA.” Ayon sa salaysay sa video, “Judy Ann Santos, pinalamon ng katotohanan matapos mag-trending ang kanyang pahayag pagkatapos sisihin na naman si President Bongbong Marcos.” Dagdag pa sa video, “Ayon kasi kay Juday, kilalang taga-suporta ni Robredo at ng pinklawan, na mahirap daw mag-isip ng kanyang content sa kanyang cooking show dahil daw sa pagtaas ng presyo ng bilihin ay masyado nang malala.” Sunod nitong ipinakita ang isang larawan o quote card ng pahayag ni Santos na kinuha mula sa Philstar News. "
0,"Ang “Bong Bong II” o ang “Bongbong Rocket” ay  ang unang rocket o missile na pandigma sa buong Asya isinalaysay sa isang video ni “Palerista Tv” sa Facebook noong Hunyo 13. Sa nasabing video, kanyang binanggit: “Noong panahon ni Ferdinand E. Marcos, ay talagang napakalakas ng sandatahan ng Pilipinas dahil sa mga kagamitan nating pandigma na advance na advance kumpara sa mga kapitbahay natin dito sa Asya… Patunay d’yan ang Bongbong Rocket, na sa kabuuan ng Asia tayo ang unang nagkaroon ng rocket.” Dagdag pa niya, “Kaya talo natin ang ibang bansa dito sa Asya dahil tayo lamang ang may rocket na pandigma.” "
0,"mabibilanggo pa ng karagdagang 12 taon ang dating senador na si Leila de Lima dahil natalo siya sa nagdaang halalan Ang video ng Showbiz Fanaticz Channel na inupload sa YouTube noong Hunyo 17 ay may pamagat na “JUST IN: Matapos MATALO sa SENADO| LEILA DE LIMA muling MAKUKULONG ng 12 yrs.| “MABUBULOK KA NA DYAN.” Dagdag pa sa sanaysay ng uploader, “Matapos matalo sa kanyang senatorial bid ay tila hindi pa raw sumusuko ang senadora, at umaasang makakalaya at mapapawalang-sala… ngunit tiniyak mismo ng mga abogadong nagsampa ng kaso kay Leila de Lima na mukhang pang-habambuhay na ito sa bilangguan.” "
0,"si dating Pangulong Ferdinand Marcos Sr. ang nagpagawa ng Manila International Airport, na ngayo’y tinatawag nang Ninoy Aquino International Airport (NAIA). "
0,"Ang naturang video ay may pamagat na “NOW NA! SANDRO MARCOS, BINARA AGAD ang DILAWAN| TERMINO ni PBBM at VP SARA IPAPA-EXTEND AGAD!” Ipinakita nito ang 2 pinagtagping video mula sa isang ambush interview kay Marcos noong Hulyo 4 sa House of Representatives. Sa timestamp na 1:19, makikita sa video ni Showbiz Fanaticz ang inilapat na tekso na: “Cong. SANDRO MARCOS, MAGPAPASA AGAD NG BATAS PARA MA-EXTEND ang PANUNUNGKULAN ng PANGULO at IKALAWANG PANGULO!”"
0,"Ayon sa naturang video na may pamagat na “ABS CBN, FAKE NEWS AGAD, VP SARA ARAW ARAW SASAKAY NG EROPLANO, DAVAO TO MANILA,” sinasadya diumano ng ABS-CBN na mag-mislead o manloko sa Facebook post nito noong Hunyo 19 tungkol sa pahayag ni Duterte-Carpio na patuloy siyang maninirahan sa Davao kapag naupo na siya sa pwesto. Sinabi sa 1:05 timestamp ng video: “Ito pong balita na ito ay pinost po ng ABS-CBN bago po ‘yung inauguration ni Vice President Sara Duterte. Para sa akin po kasi, panloloko po ito. Isa po itong pananadya para i-mislead po ‘yung opinyon ng mga tao.” Ayon pa sa video: “Magbabalita na lang ‘tong ABS-CBN na ‘to, hindi pa kinukumpleto. At bukod sa hindi pa kinukumpleto, makikita po natin na mayroong malisya.”  "
0,"tatanggalin ni Pangulong Rodrigo Duterte si Senator-elect Alan Peter Cayetano sa Senado at ipapalit sa kanya si Atty. Larry Gadon May pamagat na “JUST IN: PDUTERTE, IPALIT si ATTY.GADON sa SENADO / TANG ALIN ang SAGABAL / ALAN NANLUM0, NAGU LAT!” ang naturang video na inilabas noong Hunyo 14."
0,"si dating Pangulong Corazon “Cory” Aquino ang pumirma ng batas para sa kontraktuwalisasyon ng mga manggagawa. “Oh! Kabataan alam mo ba ito? Kasaysayang itinago ng mga Pinklawan!” ay maririnig ang ganitong voice over o pagsasalaysay: “Narito ang mga malalaking proyekto ni dating pangulong Maria Corazon Cojuangco Aquino […] Number 13, nag-approve ng contractual 5 months, pabor sa mga negosyanteng Chinese.” "
0,"naging boluntaryo ang Reserve Officers’ Training Corps (ROTC) noong termino ni Pangulong Corazon Aquino. Sa video na may titulong “Oh! Kabataan alam mo ba ito? Kasaysayang itinago ng mga Pinklawan!”, inisa-isa ang mga umano'y malalaking proyekto ni Aquino. Kabilang sa mga ito ang pagiging boluntaryo diumano ng ROTC. Maririning ang isang voice over o pagsasalaysay na: “Narito ang malalaking proyekto ni dating pangulong Maria Corazon Cojuangco Aquino… Number 6, ginawang voluntary ang ROTC.”  "
0,"magiging P820 na ang minimum wage sa bansa simula Hulyo 1 Isa sa mga nasabing video na kumakalat ay in-upload sa TikTok ni user @marcofontanilla6190. Dito ay makikitang isinusulat niya ang mga salitang “Minimum Wage 820 pesos, start July 1, 2022 #BMM.” "
0,"Angat Buhay Foundation na ang itatawag sa Liberal Party matapos ‘di umano itong mag-“rebrand,” "
0,"bago pumanaw ang pastor at televangelist na si Bro. Eliseo “Eli” Soriano noong nakaraang taon ay nagbilin umano ito sa kanyang mga tagasunod na huwag iboto ang mga “kakampink” na kaalyado umano ni Communist Party of the Philippines founder Jose Maria “Joma” Sison. “Bilin ni Bro Eli Soriano bago pumanaw tungkol kay Joma, mga kakampink nito at kung sino sino ang mga hindi dapat iboto ng sambayanang Pilipino,” ayon sa caption ng naturang post."
0,paratang ng isang Facebook post na nakipagsabwatan umano si dating senador Benigno “Ninoy” Aquino Jr. sa Malaysia para hadlangan ang balak ng dating Pangulo at diktador na si Ferdinand Marcos Sr. na bawiin ang Sabah noong 1960s.
0,"pineke ang isang litrato ng campaign rally nina Vice President Leni Robredo at Sen. Francis “Kiko” Pangilinan sa Pampanga noong Abril 9 upang magmukha umanong mas marami ang dumalo rito. “Makikita talaga na parang napakaraming tao. Malaki kasi ang arrow (stage) at maliliit ang mga tao. Halatang in-edit,” "
0,sinabihan ng bunsong anak ni Vice President Leni Robredo na si Jillian ang isang lalaki ng “let me educate you” habang nangangampanya sa Baguio City Public Market noong Abril 26. 
0,"nakapagtrabaho si Vice President Leni Robredo sa lahat ng sangay ng pamahalaan, mula Executive, Legislative hanggang Judiciary. Ayon sa isang Twitter post, si Robredo ang natatanging presidential candidate na nakapagtrabaho sa tatlong sangay ng gobyerno: sa Executive, bilang Vice President; sa Legislative, bilang Camarines Sur 3rd District Representative; at sa Judiciary, bilang abogado sa ilalim ng Public Attorney’s Office (PAO). "
0,"sinabi ni Vice President Leni Robredo na magkakagulo kapag hindi siya nanalo sa darating na halalan. Sa TikTok video ni “viralnow25,” nilagyan ng caption ang nasabing video clip na “MAKAKAGULO DAW KAPAG NATALO SI LENI SA ELEKSYON.” "
0,sex video ng dalawang anak na babae ni Vice President Leni Robredo na si Aika at Tricia Robredo ang laman ng mga links na kumalat sa social media.
0,"hindi tumayo si Vice President Leni Robredo bilang abogado ng mga magsasaka ng Sumilao, Bukidnon. "
0,paparusahan si Sen. Francis Pangilinan kung mapatunayang nakipagsabwatan sa Smartmatic para manalo sa halalan. Inilabas ng YouTube channel na “IDØL CÀLØY” noong Marso 19 ang video na may headline na “SEN. SOTTO HANDANG PARUSAHAN SI SEN. KIKO DAHIL SA PAKIKIPAG SABWATAN NITO SA SMARTMATIC PARA MANALO.” 
0,"sinabi ng nakababatang Marcos na, “He was an addict but not anymore. He has no plans yet about his platforms but for sure he’ll figure it out soon. Also I have never seen him hurt a fly when he was using cocaine. He was an addict but still a good man.” "
0,"sasabak sa giyera ang Pilipinas kaugnay ng krisis sa pagitan ng Russia at Ukraine Noong Marso 6, in-upload ng “MJ Journals” ang video na nilapatan rin ng titulong “BADNEWS! PILIPINAS, SASABAK SA GIYERA KONTRA RUSSIA!! PRES. DUTERTE ANNOUNCEMENT!” "
0,"walang batas laban sa rebelyon sa Pilipinas “Ang problema natin, wala tayong specific na batas para sa rebelyon. Tinanggal natin yan. Kaya yung nangyari sa batang napatay ang kaso na iyan ay magiging kriminal. Kaya ang gobyerno kikilos ng naaayon sa batas na krimen. Hahanapin ang pumatay at ipapasailalim sa batas, kung anong nararapat na kaparusahan. Yan ang unang step kasi wala tayong batas tungkol sa rebelyon.”  "
0,"Kumakalat ngayon sa social media ang mga video na nagsasabing galit diumano si Vice Ganda kay Toni Gonzaga dahil sa pagho-host nito ng proclamation rally ng UniTeam nina presidential candidate Ferdinand. ""Bongbong"" Marcos, Jr. Galit rin umano, base sa mga video, si Vice sa kapatid ni Toni na si Alex dahil sa pagsuporta rin umano nito sa kandidatura ni Marcos at ng kaniyang ka-tandem na si Davao City Mayor Sara Duterte-Carpio. "
0,kumakalat sa Tiktok at Facebook na video umano ng proclamation rally ni Vice President Leni Robredo kung saan maririnig ang chant na “BBM! BBM!” habang nasa entablado si Robredo at ang re-electionist na si Senator Richard Gordon. Sa video sinabihan ni Robredo ang mga tao ng “Awat na. Wag kayong magpasaway” na tila sinasagot ang chant. 
0,kailangan nang mag-imbak ng pagkain bilang paghahanda sa napipintong pagdedeklara ng Martial Law ni Pangulong Duterte. “MaMa LEni Nyo Nagkakalat na ng FAKENEWS. Ito ba ang gusto nyo Leader mukhang DESPERADA na ah? #thevoice” 
0,"may “alok” umano ang presidential candidate na si Ferdinand Marcos, Jr. kay Dr. Willie Ong Sa isang video na inilabas ng Philippines Trending News, ginamit ang headline na, “JUST IN: KARMA na! BILANG GANTI kay ISKO, BBM may ALOK KAY DOC.WILLIE / ISKO NANLUMO sa NATUKLASAN.” "
0,"“Importante na ang isang kandidato o sino mang tao, tapat sa kanyang bayan, may nakatingin o wala. In fact, baka unique nga siguro sa paningin ninyo dahil wala pa yatang kandidato na nagpubliko na nagdeklara ng kanyang sobra at nagbayad ng buwis,” sagot ni Moreno patungkol sa deklarasyon niya ng kanyang sobrang campaign donations."
0,"pahayag ni Alex Magno sa kaniyang opinion column kamakailan na walang dinaluhang debate si dating Pangulong Benigno “Noynoy” Aquino III noong siya ay kumakandidato sa pagka-presidente noong 2010. Sa kanyang column na inilathala ng The Philippine Star noong January 27, 2022, isinulat ni Magno na: “No one remembered that Noynoy Aquino did not participate in the 2010 debates.” "
0,"May kumakalat na impormasyon tungkol sa diumano’y pakikipagpulong ng grupo ni Vice President Leni Robredo sa mga opisyal ng Facebook para suspindihin ang mga account ng mga tagasuporta ni Ferdinand ""Bongbong"" Marcos Jr. Ang nasabing Facebook post ay may caption na “May kumakalat na screenshot KOKONTROLIN NG PINKLAWAN ang FB at YT?! HOW TRUE??? Akala ko ba advocate si Leni Boldero ng free speech? Bakit may ganito? #LENITUNAYNADIKTADOR pala ang totoo?!”  "
0,"hindi ligtas ang mga water container o timba na ipinamimigay ng Angat Buhay Project ng Office of the Vice President. Ayon sa post ni Sonza, pinaglalagyan diumano ng pintura at may nakalalasong lead content ang nasabing mga timba. Sa kanyang post, inilagay ni Sonza ang isang larawan na kinuha mula sa website ng Physicians for Peace-Philippines kung saan makikita ang mga puting timba at ang anunsyo ng proyekto. "
0,papalitan na ni dating Biliran representative Glenn Chong sa puwesto si Comelec Commissioner Rowena Guanzon. Ang nasabing Facebook post na may caption na “KAKAPASOK LANG SHOCKING. ATTY GLENN CHONG PAPALITAN NA SI ROWENA GUANZON JAMES JIMENEZ SIBAK SA COMELEC”   
0,"ginawa nang “mandatory” o wala nang magagawa ang mga empleyadong kinakailangang pumasok sa trabaho—maging sa gobyerno man o sa pribadong sektor—kundi ang magpabakuna kontra COVID-19. Ayon sa post, ito ay nakapaloob diumano sa isang IATF Resolution na ipinatupad noong Dec. 1, 2021 at alinsunod sa direktiba ni Pangulong Duterte na itaas ang antas ng pagbabakuna sa bansa. "
0,"Sa isang video mula sa Facebook user na si Lynn Agno noong Hunyo 11, sinabi niya na hindi gumagawa ang pharmaceutical giant na Pfizer ng Cominarty vaccines, at ginagamit pa rin nito ang dating formula sa paggawa ng bakuna laban sa COVID-19. Sa 1:12:00 timestamp ng video na ito, sinabi ni Agno na “In-admit daw ng Pfizer na they didn’t make any Comirnaty, they are not gonna make any Comirnaty (hindi sila sumagawa ng kahit anong Comirnaty, hindi sila gagawa ng kahit anong Comirnaty).”"
0,PUTOK na putok na kursunada ng Golden State Warriors si Gilas Pilipinas small forward Rhenz Abando dahil sa impresibo nitong paglalaro sa FIBA World Cup 2023 sa Manila. 
0,"lumabas sa isang social media page ang isang pubmat na nagsasabing pumanaw na raw siya ngayong araw. “BREAKING: ‘VIC’ Sotto, Namatay sa edad 68. Paalam Bossing VIC Sotto, Salamat sa buhay mo sa EB,” mababasa sa caption. "
0,"Kumakalat sa social media ang screenshot kung saan makikita ang detalye ng isang campaign rally na magaganap sa Abril 10, 2022 sa Enriquez Memorial Complex sa Zamboanga. Nakalagay pa rito na dadalo umano ang ilan sa mga sikat na personalidad kagaya nina Cong TV at Team Payaman, Zack Tabudlo, 4 of Spades, Kamikazee, Parokya ni Edgar, Agsunta, Philia, at Toni Gonzaga."
0,Nakasaad sa kumakalat na quote card na sinabi umano ni Atong na “Mas may tsansa ka pang manalo sa online sabong kaysa itaya mo kinabukasan mo kay Bongbong Marcos. Pinaglololoko lang kayo ng BBM na ‘yan.”
0,nabasa ni Chinita Princess Kim Chiu ay ang isyung tatanggalin na siya bilang host ng noontime show na “It’s Showtime” dahil hindi umano benta ang kaniyang hirit at jokes; hindi rin umano gusto ng ‘Madlang Pipol’ ang pagiging maingay niya at hosting style. 
0,sinabi ng dating broadcaster na si Jay Sonza na siya at ang pumanaw na DILG secretary Jesse Robredo ang nagtatag ng Aksyon Demokratiko noong 1992.
0,nadiskubre raw ni Prof. Clarita Carlos ang planong dayain ang mga survey para tumaas si Vice President Leni Robredo at di mahalata ang pandaraya sa Mayo 9. 
0,"Pwedeng hindi kumain nang ""ilang buwan"" ang mga astronaut nang hindi namamatay dahil sa kanilang espesyal na kinokonsumo sa outer space. Dahil dito, gusto ito ibigay ni Marcoleta sa mahihirap. "
0,"Miyerkules nang magpaskil ng video ang FB page na pinangalanang ""Ka Lodi Sakalam Supporters,"" kung saan sinasabing ""minamanipula"" at ""bine-brain wash"" diumano ng ilang nagkakampanya ang taumbayan para iboto si Robredo. Panoorin niyo ang videong ito dahil ganito manipulahin at i-brainwash ng mga PINKLAWAN ang mga tao para lamang iboto nila si Leni Robredo. Kahit na manira sila ng ibang kandidato para lamang makakuha ng maraming boto ay gagawin nila. Isa itong maruming paraan ng partidong dilawan. Nakakahiya naman. Ganito na talaga sila ka-desperado. "
0,"MANILA, Philippines — Iginiit ng tagapagsalita ni Pangulong Rodrigo Duterte na nasa labas ng exclusive economic zone (EEZ) ng Pilipinas ang isang bahura sa West Philippine Sea, bagay na pinamalalagian ngayon ng mga Tsino kahit wala silang karapatan doon. Ang kwestyonableng pahayag ay binitiwan ni presidential spokesperson Harry Roque, Martes, matapos niyang manindigang ""masyado itong malayo"" sa Pilipinas. Tinatanong kasi siya noon kung hindi nababahala ang Palasyo sa presensya roon ng maraming Chinese militia — bagay na umabot noon lampas sa 200. ""Kasi alam mo, ni hindi po 'yan kabahagi ng ating EEZ ha? 'Yung Julian Felipe [Reef]. Labas po 'yan. Ganyan po kalayo 'yan. Kaya lang, meron tayong claim doon sa Julian Felipe as an island. Kaya we claim na meron 'yan territorial seas,"" ani Roque, Martes. S""Kaya pinalalaki po 'yan ng ating mga kalaban talaga, dahil ang ating claim diyan, is because of the [Presidential Decree], pero ang totoong nag-aagawan sa area na 'yan ay ang Vietnam at China."" "
0,"Bumuhos ang tweets patungkol sa diumano'y pagkidlat na nakita ng ilan sa ""direksyon"" ng bulkan, na nangyayari tuwing nagre-react ang mga kemikal ng volcanic ash sa mga gas na napapalibot dito tuwing may pagsabog. "
0,"Ang gobyerno ay magkakaroon ng direktang access sa data ng mga subscriber ayon sa SIM Card Registration Bill. Iginiit ni Kabataan Partylist Rep. Raoul Manuel na magkakaroon ng direktang access ang gobyerno sa data ng subscriber sa ilalim ng SIM Card Registration Bill. Nag-tweet si Manuel noong Sept 5, sa mismong araw kailan naaprubahan ang bill sa committee level: “Ready na ba kayo na isuko sa gobyerno ang details and transactions na connected sa SIM card ninyo?”"
0,"Hindi binigyan ang pamilyang Marcos ng pagkakataon para ipagtanggol ang kanilang sarili patungkol sa kanilang estate tax case Sa isang panayam kasama si Toni Gonzaga noong Martes, ipinahayag ni Pangulong Ferdinand “Bongbong” Marcos Jr. na hindi daw binigyan ng pagkakataon na mapakinggan ang kanilang panig patungkol sa mga kasong isinampa ng gobyerno sa kanilang pamilya noong 1990s para sa bilyon-bilyong estate taxes na hindi pa nila nababayaran. Sa isang panayam kasama si Toni Gonzaga noong Martes, maling ipinahayag ni Pangulong Ferdinand “Bongbong” Marcos Jr. na hindi daw binigyan ng pagkakataon na mapakinggan ang kanilang panig patungkol sa mga kasong isinampa ng gobyerno sa kanilang pamilya noong 1990s para sa bilyon-bilyong estate taxes na hindi pa nila nababayaran. "
0,Ang Nobel Prize ay para lamang sa mga imbentor 
0,sinabi sa isang bidyo ng Facebook Page na “BBM SARA Tv’s” noong Hulyo 31 na ang dating diktador na si Ferdinand Marcos ay hiniling sa kongreso ang pagdedeklara ng Batas Militar noong 1972.
0,Binalewala ni Pangulong Cory Aquino ang Bataan Nuclear Power Plant dahil sa paghihiganti 
0,Nandaya si Cory Aquino noong 1986 snap elections Ang Facebook page na “Rodante Marcoleta Supporters Live” ay nagpakalat ng pekeng kwento sa isang video na si dating presidente Cory Aquino ay nandaya noong 1986 snap election.
0,"Ang dating diktador na si Ferdinand Marcos ay nilisan ang Pilipinas matapos ang People Power noong 1986 upang mapigilan ang karahasan at pagdanak ng dugo. Ang Facebook page na “BBM SARA TV’s” ay nagpost ng video na napanood nang 34,000 na beses at sinabing ang dating diktador na si Ferdinand Marcos ay umalis ng Pilipinas upang pigilan ang karahasan at pagdanak ng dugo. "
0,Ang dating diktador na si Ferdinand Marcos ay naglabas ng letter of instruction na nagsasabing magprint ng gold-back currency para paunlarin ang ekonomiya ng Pilipinas 
0,"Sinabi ni political analyst na si Antonio Contreras na si Kris Aquino ay ginamit ang kanyang ama para sa kasikatan Sa isang na video, na tila tadtad ng mga advertisement, mula sa YouTube channel ni “Idol Caloy”, sinabi niyang si Antonio Contreras ay nagakusa laban sa aktress at TV host na si Kris Aquino sa paggamit ng kaniyang ama, ang pinaslang na dating senador na si Benigno “Ninoy” Aquino Jr., para pasikatin ang kanyang sarili. "
0,Sinabi raw ni P3PWD Party-list Rep. Rowena Guanzon na dati niyang kaklase at graduate si Sen. Imee Marcos sa UP College of Law
0,Hindi na manghuhuli ang mga tauhan ng Metropolitan Manila Development Authority (MMDA) ng mga lumalabag sa batas trapiko simula Nob. 15. hindi na manghuhuli ang mga tauhan ng Metropolitan Manila Development Authority (MMDA) ng mga lumalabag sa batas-trapiko simula Nob. 15. Ito ay diumano dahil sa no-contact apprehension policy (NCAP) kung saan sa camera na lang huhulihin ang mga paglabag sa kalye. Padadalhan na lang ng sulat ang mga may-ari ng sasakyan at pagbabayarin sila ng multa. Ipinatutupad na sa piling lugar sa ilang siyudad sa Metro Manila ang NCAP.
0,"Kamakailang nag-upload ang YouTube channel ni Dante Maravillas na “Dante Talks” ng isang video kung saan tinalakay niya ang aniya’y “matinding rebelasyon ni Ms. Marcos” sa isang panayam sa the Daily Tribune. Sa 15:19 timestamp ng video, pinaliwanag ni Maravillas na noong unang naupo bilang presidente si Ferdinand Marcos Sr. ay “walang hustisya at demokrasya” sa bansa. Dagdag pa niya, ang dating diktador pa daw ang nagdala ng demokrasya, kalayaan, at hustisya para sa lahat ng Pilipino na ayon sa kanya ay deka-dekada nang inaalipin ng mga oligarchs. Dinala ng dating diktador Marcos Sr. ang demokrasya, kalayaan, at hustisya nung kanyang termino"
0,Tumutol si dating bise presidente Leni Robredol sa muling pagbubukas ng Bataan Nuclear Power Plant (BNPP) at napagkamalan ang dapat na ‘nuclear power source’ bilang nuclear bomb. 
0,Fact-checkers ay mga ‘diktador” na nagsasagawa ng censorship 
0,"Ang Facebook page na Wanna Fact PH, na may katagang  “One fact at a time. Inside story for Lifestyle, Politics and Trending news,” ay nagpost ng isang social media card na nagsasabing kung matatalaga bilang susunod na Santo Papa si  dating Manila archbishop Luis Antonio Cardinal Tagle ay siya ang magiging kauna-unahang Asian pope."
0,"Kamakailang nagpost ang Facebook page ng kontrobersyal na direktor na si Darryl Yap, ang Vincentiments, ng pahayag na nagsasabing may dalawang Carmelite na mga madre daw mula sa Jaro, Iloilo ang nanood ng kaniyang pelikulang “Maid in Malacañang.”"
0,"Sa tweet ng user na si Joel Garcia, inulit niya na si Sen. Imee Marcos ay nagtapos ng kanyang Bachelor of Laws sa Unibersidad ng Pilipinas (UP). Nagpakita pa ito ng mga graduation pictures ng senador kasama ang kanyang mga magulang na sina dating diktador Ferdinand Marcos Sr., at ang ina nitong si Imelda Marcos sa kanyang graduation."
0,sinabi ng kontrobersiyal na direktor na si Darryl Yap sa kaniyang Facebook page na “Vincentiments” na hindi kailanman naging ehekutibo si dating Bise Presidente Maria Leonor “Leni” Robredo sa kanyang “Vincentiments” noong Hulyo 27.
0,"Naglabas ang YouTube channel na “Pinoy Streamline” ni isang video noong ika-17 ng Mayo, 2022, na nagsasabi na ang mga Pilipinong miyembro ng Katolikong orden na Daughters of St. Paul ay hindi daw matanggap ang pagkatalo ni dating bise presidente Leni Robredo sa nakaraang halalang. Ang imahe sa thumbnail ay naglalaman ng mga larawan nina Sr. Lourdes Ranara, ni Pangulong Ferdinand “Bongbong” Marcos, at ni Robredo, kasama ang mga salitang “NAGWALA ANG MADRE DAHIL TALO SI LENI.” Ang mga unang segundo ng video ay naglalahad rin ng mga salitang “HINDI MATANGGAP ANG PAGKATALO NG SANTA NILANG SI ROBREDO” sa screen. "
0,"Si Vice President Leni Robredo ay nasa isang romantikong relasyon sa isang lalaking may asawa. Sinabi ng masugid na tagasuporta ng Marcos-Duterte na si Jam Magno sa Twitter na si Vice President Leni Robredo daw ay nasa romantikong relasyon sa isang lalaking may asawa. Nag-post si Magno ng “mga katotohanan tungkol kay Len-Len,” na nagha-highlight sa isang thread ng mga kwestiyonableng pahayag tungkol sa bise presidente – mula sa kanyang personal na buhay hanggang sa kanyang mga trabaho bilang isang pampublikong lingkod."
0,Mawawala ang boto para kay Robredo sa pagboto sa isang party-list group sa balota
0,"Walang nakitang ninakaw na pera ng mga Marcos “The money was stolen, so far wala pa silang nakikita,” sabi ni Duterte sa pastor na si Apollo Quiboloy sa SMNI television network."
0,Isang post sa social media ang nagsasabing inendorso ng Knights of Columbus (KofC) sa Pilipinas ang kandidatura nina Vice President Leni Robredo at Sen. Kiko Pangilinan.
0,"Sa isang panayam sa Sonshine Media Network International (SMNI) ni evangelist Apollo Quiboloy, sinabi ni Anna Malindog-Uy na hindi biktima ng “fake news” si Vice President Leni Robredo. “Laging sinasabi, like for example ni Vice President Leni Robredo, na biktima siya ng fake news. I don’t think gano’n,” the professor said at the 15:38 minute mark of the interview. "
0,Ang mga survey bago ang halalan ay iligal sa ilalim ng Fair Elections Act. Sinasabi rin ng mga post sa social media na ang mga survey firm tulad ng Pulse Asia ay maaaring managot sa paglabag sa probisyong ito ng batas. 
0,"Sa isang video message na nai-post sa kanyang Facebook page, pinaalalahanan ni presidential candidate Ferdinand “Bongbong” Marcos Jr. ang mga Pilipino na magkaisa at “huwag hayaang manakaw muli ang mga boto.” “Sa darating na Mayo a-nueve ay kailangan din po tayong magbantay sa ating mga boto. Protektahan po natin ang ating naging desisyon at huwag nating hayaang muli itong nakawin sa atin.” Ang nag-iisang anak na lalaki at kapangalan ng yumaong diktador ay marahil tumutukoy sa kung paano siya natalo noong 2016 sa pagka bise-presidente. Patuloy na idinadawit ni Marcos Jr. si Vice President Leni Robredo sa pandaraya sa halalan. "
0,Naglabas si Cebu Gov. Gwen Garcia ng executive order na nagbabawal sa malalaking pagtitipon ng mga tao sa Cebu hanggang Hunyo 2022 para maiwasan ang pagkalat ng virus.
0,Ang anak ni Vice President Leni Robredo na si Tricia ay nahulog mula sa isang hagdan sa isang house-to-house campaign.
0,"Mariing sinabi ni Vice Ganda na isa pang kumpanya ang nagmamay-ari ng broadcast franchise ng ABS-CBN, sa isang clip na shinare ng marami kung saan sinagot niya ang mga kritiko ng kanyang desisyon na i-endorso ang kandidato sa pagkapangulo ng oposisyon na si Maria Leonor “Leni” Robredo. “Para lang ho sa kaalaman ng nakararami, wala na ho kaming inaasahang prangkisa dahil ‘yung dati naming prangkisa, mayroon na hong nagmamay-ari no’n,” Vice Ganda, Jose Marie Viceral in real life, said on the noontime show “It’s Showtime!” nakaraang linggo."
0,Inendorso ng Fil-am rapper na si apl.de.ap ang kandidatura sa pagkapangulo ni Ferdinand Marcos Jr.
0,"Suportado ni Vicky Belo ang presidential bid ni dating senador Ferdinand “Bongbong” Marcos Jr. Kumakalat sa Twitter ang hindi na-verify na listahan ng mga artista, celebrity, at influencer na umano’y sumusuporta sa presidential bid ni dating senador Ferdinand “Bongbong” Marcos Jr. Kasama sa listahan si Vicky Belo, medical director ng Belo Medical Group"
0,"MAY viral video ngayon sa social media na nagbabalitang papasok na raw ang aktres na Angel Locsin sa “FPJ’s Batang Quiapo” ni Coco Martin. Ang video ay in-upload ng Facebook user na si Cheenee Antazo Rubio na ang titulo ay, “Angel Locsin in Batang Quiapo.”"
0,May mga kumakalat na artikulo na may lunas na sa hypertension.
0,isang residente raw ang hinimatay matapos niyang isuot ang damit na binili sa palengke. Inakusahan ng ilang residente ang mga trader na naglalagay raw ng lason sa mga panindang damit.
0,"No vaccine no work policy',  hindi papayagang makapasok sa trabaho o makakuha ng ayuda ang mga hindi vaccinated laban sa COVID-19."
0,"Pero ayon kay Nely Fausto-Pangyarihan, anak ng pasyente, kumalat sa kanilang barangay na patay na ang kaniyang ama dahil sa ipinanghihingi na ito ng abuloy na utos umano ng kanilang punong barangay. Iniutos umano ng punong barangay na si Nelia Garillo, na mangalap na ng abuloy nang may nakarating umanong impormasyon sa kanilang tanggapan tungkol sa kalagayan ng pasyente. "
0,"kumakalat sa YouTube na umano’y kuha raw ng mga pinsalang dulot ng lindol na yumanig sa iba’t ibang bahagi ng Luzon nitong Miyerkoles, Hulyo 27. "
0,"Ang mga sumusuporta kay Robredo ay masungit at mapang-amok. “Pinky Amador, a Certified Kakampink and Supporter of Leni Robredo. Ganito umasta ang mga Kakampinks, matapobre at feeling angat sila sayo. Tropang angat, piece of sh*t lahat,” aniya ni Magno."
0,Nagtatrabaho si Sen. Francis “Kiko” Pangilinan sa ilalim ng kaniyang ‘master’ na si  Jose Maria “Joma” Sison. Isang Facebook account na nagngangalang “Jun Jun ni Noel” (“Jun jun” na halaw mula sa ingles na salitang  “junior” na ginagamit ding salita sa pagtukoy sa ari ng lalaki sa wikang Filipino) ang nagpost noong Enero ng litrato ni Senador Francis “Kiko” Pangilinan at mga pinuno ng Communist Party of the Philippines (CPP) na sina Jose Maria “Joma” Sison at Luis Jalandoni. Nagpapasaring ang post na nagtatrabaho umano si Pangilinan para sa CPP. Ipinost ito sa Facebook group na “BBM 2.0 Mindanao” na binubuo ng mga taga-suporta ni dating senador Ferdinand “Bongbong” Marcos Jr. (na tinatawag din na BBM) na anak ng dating diktador at mandarambong na kapangalan nito. 
0,"Nagpapakilala daw na walang bahid sina yumaong dating pangulo Noynoy Aquino, dating interior secretary Mar Roxas at kasalukuyang bise presidente Leni Robredo sa kabila ng kanilang “lantarang pagnakaw ng bilyong halaga” mula sa pondo para sa rehabilitasyon ng mga tinamaan ng bagyong Yolanda."
0,"Sinabi sa isang video na hindi umano naghain ng Statement of Assets, Liabilities, and Net Worth (SALN) si dating Vice President Leni Robredo noong siya ay nagsisilbi pa sa gobyerno. Nag-upload ng video ang YouTube channel na “PINAS INSIDER” tungkol umano sa mga itinatagong yaman ni Robredo. Sinabi nito na walang inihaing SALN si Robredo mula noong siya ay nahalal bilang kinatawan ng Camarines Sur hanggang siya ay maging pangalawang pangulo. “Ilang taon umanong ‘di nag-file ng SALN si Robredo noong siya ay naging congresswoman ng Camarines Sur noong 2013 hanggang 2016. Pati na rin diumano sa panunungkulan nito bilang vice president ng bansa ay wala rin umano itong nakitang record na nag-file ito ng kaukulang SALN,” ayon sa video. "
0,"Sunog malapit sa NGCP Transmission Tower, sanhi umano ng partial blackout sa Negros at Panay"
0,"Angat Buhay NGO, may minimum donation at ginagamit umano sa pang-travel ni ex-VP Leni Robredo"
0,"Pilipinas at America, magtatayo ng nuclear facility"
0,"Mga Pilipino, pwede na magka-pensyon sa edad na 40"
0,"Simbahang Katoliko, suportado ang Kaliwa Dam project"
0,"Deuterium, susi sa kaunlaran ng Pilipinas. "
0,"Cardinal Tagle, kinurap ang pera ng simbahan at taumbayan"
0,"IKEA, mamimigay ng libreng mga upuan at mga kama basta magsabi ka lang ng 'Happy Birthday'"
0,"Trilyun-trilyong halaga ng Deuterium Gas, huhukayin mula sa Liguasan Marsh"
0,"Ang unemployment rate ng Filipinas ay 66% noong 1986, pagkatapos umalis ng dating pangulong Ferdinand Marcos. May isang umano’y infographic na kumakalat sa Facebook kamakailan lang na may nakalagay na mga datos na nagkukumpara ng kalagayan ng ekonomiya ng Filipinas bago ang administrasyon ng dating pangulong Ferdinand Marcos at pagkatapos ng kanyang administrasyon. May isang hanay na nagsasabi na noong 1986, pagkaalis ng mga Marcos, ang unemployment rate ay umabot sa 66%. "
0,"61 ang mga grupo sa party list sa kasalukuyang Kongreso. Sa isang post noong Oktubre 28 sa opisyal na Facebook page ng National Task Force to End Local Communist Armed Conflict (NTF-ELCAC), may quote card kung saan makikita ang sinabi ni Ronald Cardema, na Commissioner ng National Youth Commission (NYC), tungkol sa Kabataan party-list group: “Bakit po sila number 61 out of 61 party-lists nung nakaraang eleksiyon? Ibig sabihin sila po yung pinaka-kulelat na partylist nung huling eleksiyon.” Sinabi iyon ni Cardema sa isang episode ng “Laban Kasama ng Bayan” ng SMNI News noong Oktubre 26, simula sa 55:27 ng bidyo sa Facebook. "
0,"Ginaya ng South Korea ang “model” ng Bataan Nuclear Power Plant. Sinasabi ng Facebook post ng isang “Harvey Caligtan” na ginaya ng South Korea ang modelo ng Bataan Nuclear Power Plant (BNPP) na itinayo sa panahon ng diktador na si Ferdinand Marcos. Sabi ng post, “ANG TWIN NUCLEAR PLANT NG BANSANG PILIPINAS AT SOUTH KOREA (DAHIL GINAYA NG SOUTH KOREA NOONG 1983 (Hanul) ANG PINAGAWA NI MARCOS).” Nakabilog sa larawan ng post ang dalawang magkatulad na gusali sa BNPP at Hanul Nuclear Power Plant sa Gyeongsangbuk-do, South Korea. Ayon sa post, “yup mga chinggu (kaibigan), ang eksaktong model na meron tayo, ay kanila din ipinagawa.” "
0,Ang Bataan Nuclear Power Plant (BNPP) ang unang nuclear power plant sa Asya. May ilang posts sa Facebook na nagsasabing ang Bataan Nuclear Power Plant o BNPP ang unang nuclear power plant sa Asya. Sinabi ng isang post sa Facebook group na “Role Player World” noong Oktubre 10: “7. bataan nuclear powerplant is known as the first nuclear powerplant in asia.”  
0,"Isang post noong Huwebes, Oktubre 21, sa Facebook page na “Balitang Nueva Ecija” ang nagsabing inatasan daw ni Palayan Mayor Rianne Cuevas ang aktor at tatakbong kongresista ng 1st District ng Nueva Ecija na si Rommel Padilla na bilhin ang lahat ng palay sa probinisiya sa halagang P16 per kilo. Sabi ng Facebook post: “Kami po ay bumibili ng Palay NOW NA! Inatasan ko po si Cong. Rommel Padilla na bilhin ang lahat ng Palay sa Nueva Ecija sa halagang 16 pesos kada kilo.” Naglagay din ang post ng mga numerong maaari umanong tawagan ng mga magsasakang nais magbenta ng kanilang palay. "
0,Ipinakita sa social media mentions na nanguna si Rastaman. In-upload ng Facebook page na “Sa Ngalan ng Gobyerno” ang isang larawan na umano’y nagpapakitang nangunguna si “Rastaman” o Rolando Plaza sa social media mentions noong Oktubre 7. Napasama siya sa gustong tumakbo sa pagkapangulo sa halalan sa 2022. 
0,"Patunay na nakapagsarili ang Filipinas ang hind nito pakikipagkalakal sa ibang bansa mula 1983 hanggang 1986 Isang post na ginawa noong Agosto 24, 2020, ng Facebook page na “LABAN PINAS 2” ang nagsasabing walang partisipasyon sa pandaigdigang kalakalan o international trade ang Filipinas mula 1983 hanggang 1986 Sa gitna ng mahabang post na pawang pagsuporta kay Marcos ang laman, sinabi ito: “In short, noong 1983-1986, ang Pilipinas ay tumindig sa kanyang sarili bilang isang independent nation na hiwalay sa world market. Totally walang involvement sa international trade.”  "
0,"Sinabi raw ni Manila Mayor Isko Moreno na hindi uubra sa kanilang mga taga-Tondo ang mga taga-Mindanao. Noong Setyembre 13, ang Facebook page na “Yellow Army” ay nag-upload ng isang pekeng quote card kasama ang larawan ni Manila Mayor Isko Moreno. Ayon dito, sinabi raw ni Morena na, “Hindi uubra sa aming mga taga Tondo yang mga taga Mindanao.”"
0,"Ang Ilocos Norte ang nag-iisang probinsiya sa Filipinas na naging ISO-certified. noong Setyembre 18, sinasabing ang Ilocos Norte ang nag-iisang probinsiya sa Filipinas na naging ISO-certified. "
0,"Nilabag ni Senador Manny Pacquiao ang patakaran ng Comelec dahil diumano’y maaga siyang nangampanya. Naglabas ng bidyo ang YouTube channel na “Showbiz Fanaticz” noong Hulyo 5, 2021, na nagsasabing nilabag ni Senador Manny Pacquiao ang mga patakaran ng Commission on Elections (Comelec) dahil sa diumano’y maaga niyang pangangampanya. Pinamagatan ang bidyo na “JUST IN: Matapos SIRAAN ang GOBYERNO, PACQUIAO MAAARING MADISQULIFIED (sic) Matapos LUMABAG sa COMELEC (Commission on Elections)!” Ayon sa video, “Kinumpirma na mismo ng [dating] ABS-CBN reporter na si Jay Sonza na maaaring sampahan ng patong-patong na kaso at maaari ring [ma-disqualify] ang senador na si Manny Pacquiao sa 2022 presidential election dahil sa mga diumano’y ebidensyang nakalap ni Sonza na malinaw na lumabag si Pacman sa eleksyon ruling ng COMELEC.” Sabi ni Sonza sa isang Facebook post noong Marso 16, 2021, nakakita siya ng tarpaulin ni Pacquiao sa “isang bahagi ng aking property na tabi ng kalsada na itinirik ng kung sinong tarpulanong inutusan ni Manny Pacquiao.” Sabi pa niya, “O Comelec, heto ang exhibit A ng election violation ng pambansang kamao.” Binanggit ng video na ang kampo ni Pacquiao ay “nagtatayo agad ng mga tarpaulin sa iba’t ibang lugar sa Pilipinas kahit hindi pa man nagsisimula ang election campaign ng Comelec.” "
0,Kinomisyong maging lieutenant colonel ng Philippine Army noong 2011 ang ngayon ay senador na si Manny Pacquiao pagkatapos niyang magpasa ng pekeng diploma. Pinamagatan ang bidyo na “PANIBAGONG BAHO NI MANNY KABABAYAN NYA MISMO NAGSIWALAT! DI NAKAYANAN KASINUNGALINGAN NI MANNY.”
0,"sabi nila, wala raw mamamahayag na niligalig, ginulo, o kinasuhan ng mga puwersa ng gobyerno sa ilalim ng pamumuno ni Duterte."
0,isinisi raw ng programang 24 Oras ng GMA Network sa Martial Law ang pagkamatay ng aktibistang si Leandro Alejandro.
0,"pinuri raw ng Japan Times si Duterte dahil sa mataas nitong approval ratings sa gitna ng pandemya. Samantala, hindi man lang daw iniulat ng midya sa Pilipinas ang balitang itong nagpapatunay ng kakayahang mamuno ni Duterte."
0,"hindi raw ibinalita ng mainstream media ang pagbaba ng mga bagong kaso ng COVID-19 sa Pilipinas noong Marso 23, 2021."
0,"Nakuha mula sa Pilipinas ang Scarborough Shoal noong panahon ni Aquino. Noong Abril 12, nag-post si Tesio Marlon sa Facebook group na RUN SARA RUN for PRESIDENT ng isang larawan na may ganitong pahayag: “Media is telling a lie. We lost Scarborough Shoal during PNOY. We did not lose any of the remaining islands/water features in the West Philippine Sea during DUTERTE.”"
0,"sinabi raw ng dating pangulo ng Amerika na si George W. Bush na ang Pilipinas ang pinakamayamang bansa sa buong mundo! Sinabi niya raw ito noong Setyembre 11, 2001, nang bumagsak ang World Trade Center."
0,pinakamalaking lungsod daw sa mundo ang Davao City.
0,ang Pilipinas daw ay isa sa pinakamapayapang bansa sa buong mundo.
0,"Tiniyak ni Commission on Elections (Comelec) Chairman George Erwin Garcia na magiging mahigpit ang poll body sa pagtanggap ng Certificates of Candidacy (COC) ng mga nais kumandidato para sa nalalapit na Barangay at Sangguniang Kabataan elections (BSKE). Sa “MACHRA’s Balitaan sa Harbour View” ng Manila City Hall Reporters’ Association nitong Martes, sinabi ni Garcia na ito ay para maiwasan ang pagkakaroon ng mga nuisance candidate na hindi naman kuwalipikado pero nais sumali sa halalan. Inihalimbawa pa ni Garcia ang mga nais kumandidato sa SK polls, na lagpas na sa age limit. Ayon kay Garcia, sa nakalipas na halalan ay may pagkakataon aniyang umabot sa 4,000 ang mga kumandidato na lagpas na sa age limit, ang hinawakan nilang kaso. Dagdag pa niya, preparasyon na rin ito para sa mga darating na national elections upang masala ang mga kakandidato at maiwasan ang pagkakaroon ng nuisance candidates. Ipinaalala rin naman ni Garcia na umiiral ang batas patungkol sa pagbabawal sa mga kaanak ng mga elected official na kumandidato sa SK, sa ilalim ng SK reform act. Ang filing ng COC para sa BSKE ay una ng itinakda sa Agosto 28 hanggang Setyembre 2 habang ang mismong araw naman ng halalan ay isasagawa sa Oktubre 30. "
0,"Hinikayat ng Philippine Charity Sweepstakes Office (PCSO) ang publiko na magtungo na sa pinakamalapit na lotto outlets sa kanilang lugar at tumaya na sa paborito nilang lotto games. Batay sa jackpot estimates ng PCSO, aabot na sa higit 80 milyon ang jackpot prize ng UltraLotto 6/58 na maaari nilang mapanalunan sa pagbola, na isasagawa ngayong alas-9:00 ng gabi, Martes, Abril 25. Samantala, ang jackpot prize naman ng SuperLotto 6/49 ay nasa ₱15.8 milyon habang ₱10 milyon naman ang sa Lotto 6/42. Una nang sinabi ni PCSO Vice Chairperson at General Manager Melquiades Robles na walang talo sa pagtaya sa lotto, dahil sa halagang ₱20 lang ay may pagkakataong nang maging lotto millionaire, at nakatulong pa sa mga kababayan nating nangangailangan. Ang UltraLotto 6/58 ay binobola tuwing Martes, Biyernes at Linggo habang ang SuperLotto 6/49 ay may draw naman tuwing Martes, Huwebes at Linggo at tuwing Martes, Huwebes at Linggo naman ang bola sa Lotto 6/42. "
0,"Nagsuot diumano ng pula ang longest-reigning British monarch sa kasaysayan para batiin ng ""congratulations"" si Bongbong, na nangunguna sa kasalukuyang partial and unofficial tally ng Comelec. "
0,"Ibabato na raw ng koalisyon ng mga progresibong organisasyon ang kanilang suporta sa  kandidatura nina presidential at vice presidential candidates Sen. Manny Paquiao at Buhay party-list Rep. Lito Atienza sabi ng huli Sinabi kasi ng kandidato sa pagkabise na si Atienza sa Pandesal Form, Huwebes, na tiyak na ang pag-endorso ng militanteng koalisyong Makabayan sa kanila ng kanyang running mate na si Pacquiao."
0,Mayo 2019 nang maglabas ng listahan si dating presidential spokesperson Salvador Panelo patungkol sa mga nais daw mag-destabilisa sa gobyerno ni Pangulong Rodrigo Duterte — kasama na rito ang 2021 Tokyo Olympics gold medalist na si Hidilyn Diaz. Si Panelo ay chief presidential legal counsel din.
0,"tinawag ng aktor na si Robin Padilla ang eskwelahang De La Salle University (DLSU) bilang itinatag diumano ng mga Kastila, ilang araw matapos masangkot sa pagpapakalat ng mga kontrobersyal na ideya pagdating sa kasaysayan ng bansa. Linggo nang sabihin niya ito sa isang netizen na bumatikos sa kanya. Ipinagtanggol kasi ni Robin ang isang senador na nagsabing ""Tausug"" si Lapulapu ""Wow... you got to be kidding. Are you from Ateneo? de la salle? UST? All Spanish established schools for insulares, peninsulares and mestizos. You don’t need to be a doctor of anything to accept reality,"" wika niya kahapon. "
0,"MANILA, Philippines — Kinontra ni Pangulong Rodrigo Duterte ang sarili, Lunes ng gabi, matapos ipagpilitang hindi niya ipinangako sa taumbayan na babawiin ang West Philippine Sea na pilit inaagaw at inookupa ng Tsina. Kagabi lang kasi nang sabihin niya ang mga sumusunod sa kanyang regular na ""Talk to the People"" address: ""I never, never in my campaign as president promised the people that I would retake the West Philippine Sea. I did not promise that I would pressure China. I never mentioned about China and the Philippines in my campaign because that was a very serious matter. We need to have a diplomatic talkatise diyan. Eh hindi ako diyan... nandiyan sa ating Foreign Affairs, trabaho nila ‘yan. I never... Kayo, you pretended to work on it. Ako, wala kasi wala naman akong... I never promised anything.""  "
0,"Pero ayon kay Roque, Biyernes, kahina-hinalang may nakitang patay na fresh water tilapia Manila Bay lalo na't ""hindi ito mabubuhay sa tubig alat."" ""Well hindi ko po alam kung meron pong sabotahe. Pinag-aaralan nga po 'yan. Pero ang nakapagtataka nga, ang tilapia, fresh water fish, nakarating po sa Manila Bay. Parang imposible naman 'yon, dahil hindi po mabubuhay ang tilapia sa Manila Bay,""   "
0,"MANILA, Philippines — Takot at pangamba ang nadama nang marami nang mag-""trend"" sa Twitter ng Bulkang Taal Huwebes nang gabi, bagay na nagpaalala sa sariwang ala-ala nang matinding pagsabog nito nitong Enero. Bumuhos ang tweets patungkol sa diumano'y pagkidlat na nakita ng ilan sa ""direksyon"" ng bulkan, na nangyayari tuwing nagre-react ang mga kemikal ng volcanic ash sa mga gas na napapalibot dito tuwing may pagsabog. "
0,"Si President Ferdinand “Bongbong” Marcos, Jr. ang Kinikilala ng Mga World Leaders Na Pinaka-Importanteng Tao sa APEC Summit. Pinakaunang inimbita si Bongbong Marcos ng pinakamayamang hari sa buong mundo na si King Maha Vajiralongkorn sa APEC meeting sa Thailand. "
0,"Mga pinsan ni Cory Aquino ang nagpapatay kay Ninoy Aquino kaya siguradong alam niya ang plano. Pero dahil sila ay lihim na naghiwalay sa Boston noong 1980 pa lang, wala na siyang pakialam dito. Sila ay nagpanatili ng artipisyal na kasal para sa imahe at kanilang mga anak."
0,"Wala tayong magawa dahil ang pagtaas ng presyo ng bilihin ay hindi naman nanggaling sa ekonomiya natin. Nanggaling yan sa mga pangyayari sa iba’t-ibang lugar na hindi naman natin makontrol. Kami naman bilang inyong pamahalaan, wala tayong magagawa doon sa presyuhan, tumulong na lang tayo doon sa kakayahan sa pagbili."
0,Ang pinasimulan ni Ferdinand Marcos Sr. na National Economic and Development Auithority (NEDA) ay tumulong palakasin muli ang ekonomiya ng Pilipinas. Naging planning vehicle ito para sa development efforts ng gobyerno at nagpabilis ng pagpapatupad ng mga proyekto. Siniguro nito ang kabuhayan ng mga mamamayan sa pamamagitan ng pagresolba ng mga ugat ng kahirapan.
0,nagsimula na ang Deuterium mining sa Pilipinas na siyang magiging pinakaabot-kayang source ng kuryente kapalit ng langis at uling. Marami ang deposito ng deuterium sa bansa at kung ma-eextract natin ito ay magiging First World Country tayo.
0,Ang pinaplano ni BBM na pagbabalik ng Oil Price Stabilization Fund (OPSF) ay pipigilan ang pagtaas ng Nagsasabuwatan ang mga mga oligarko at aktibista para mapasama ang imahe ng kasalukuyang administrasyon. Ang mga aktibista ay nanggugulo ngayon para mapilitang magdeklara ulit ng Martial Law si Bongbong Marcos. Ang mga oligarko naman ay nagho-hoard ng produkto para tumaas ang presyo ng bilihin.
0,"“Noong panahon ni Marcos walang contractual employee pero noong pag-upo ni Cory ipinasa niya ang bill para magkaroon ng contractual employee, nakakaawa kase ang mga construction workers at ang mga nagtatrabaho sa mga malls na hindi man lang na re-regular.” "
0,"Si Jose Rizal ay hindi talaga namatay sa Bagumbayan at isang malaking palabas lamang ito ng mga Jesuits upang iligtas siya mula sa mga banta sa kaniyang buhay. Nagbago si Rizal ng identidad bilang si Fr. Jose Antonio Diaz, naging pinunong pari sa Vatican, at pinagkatiwalaan ng kayamanan ng mga monarkiya. Sa tulong ni Ferdinand Marcos, Sr. ay binuo nila ang Global Debt Facility upang gamitin ang kayamanang ito para tustusan ang mga pangangailangan ng mga bansa."
0,“Ipinamana ni Marcos ang kaniyang kayamanan thru his Marcos Humanitarian Foundation. Ginamit ng Diyos si Marcos bilang steward ng kayamanang ito at hindi maangkin ng mga Illuminati o globalists.”
0,Mga pekeng bayani at mga komunista ang karamihan ng nakalistang pangalan sa Bantayog ng mga Bayani. Sila ay hindi maituturing na mga mabubuting tao dahil naghasik sila ng lagim para pilitin si Ferdinand E. Marcos na magdeklara ng Martial Law.
0,"Noong panahon ng “dilawang” administrasyon, mula kay Cory at Noynoy Aquino, takot na takot ang mga tao. Madami ang mga magnanakaw at adik. Simula noong nagkaroon ng War on Drugs sa ilalim ni Pangulong Rodrigo Duterte, tumahimik ang lugar natin at naging safe tayo."
0,"Ang media hindi dapat maging biased, hindi dapat magju-judge. Hindi dapat sinasabi ng media na “Ang mga Marcos ay nagnakaw,” “Ang mga Marcos ay anak ng diktador.” Walang karapatan ang mga reporter na gawin ito dahil hindi ito fair reporting. Let the people decide kung paniniwalaan ang mga Marcos o hindi."
0,"“1965 una naging Presidente si Marcos. Barely three years pa lang si Marcos sa office in 1968, wala pang Martial Law, inorganisa na ni Sen. Ninoy Aquino ang Moro Secession (MNLF-MIM ni Nur Misuari) and Communist Insurgency (CPP-NPA ni Joma Sison) in collaboration with Malaysia para guluhin ang gobyerno ng Pilipinas.”"
0,May mabuting naidulot ang Martial Law sa larangan ng foreign policy. Si Ferdinand Marcos Sr. ay lumayo sa United States at nag-establish ng relations sa mga non-traditional partners tulad ng Saudi at USSR. Si Marcos lang din ang nagsimulang magpaiksi ng pananatili ng mga US Military Bases.
0,idineklarang regular holiday sa buong bansa ang Marso 11 sa selebrasyon ng Eid’l Fitr.
0,"Ang mga social media platform ng Meta na Instagram, Facebook, at Threads ay dumanas ng pandaigdigang pagkawala noong Marso 5 dahil sa mga epekto ng napakalaking solar flare. “Ngunit sa aking inaakala, hindi ito basta basta isang shutdown, dahil hanggang ngayon hindi pa rin naglalabas ang Meta patungkol sa ano talaga ang rason kung bakit nangyari ito. Ngunit para sa akin, ito’y parang may kinalaman sa nangyari nito-nito lamang linggo, na ang pinaka malakas sa solar flare sa loob ng anim na taon ay nangyari sa ating planeta.” "
0,Kabilang dito ang quote card sa social media kung saan sinabi diumano ng nanay ng actor na si Karla Estrada na hindi ito cheater at hindi perpekto si Daniel. 
0,Ginagamit ng pamahalaan ang COVID-19 vaccination program para madepopulate ang bansa
0,kumakalat na detalye na nagsasabing pagkakaroon muli ng COVID-19 wave sa National Capital Region (NCR) na inihayag ng isang practitioner mula sa isang pribadong ospital.
0,namayapa na ang dating Unang Ginang Imelda Marcos. Kumalat ang balita ng pagkamatay ng dating Unang Ginang ilang oras matapos lamang magbigay ng pahayag si Sen. Imee Marcos na nagdesisyon sila na dalhin sa ospital ang kanilang ina para lubos na mabantayan dahil sa pabalik-balik na lagnat at ubo.
0,kumakalat sa social media kaugnay sa umano’y insidente na may kinalaman sa ‘chop-chop syndicate’ o scam ng ilang indibidwal na nagpapanggap na pulis. 
0,"""Eh ano ngayon kung bilhin namin ang ABS-CBN. May pera naman kami. Nag susumikap kami sa trabaho. Yung iba jan, 18 hours a day daw, pero wala ka makita kahit isang eyebag. Ano siya robot?"" - Cynthia Vilar"
0,kumakalat na magkakaroon na naman ng extension ang ECQ hanggang May 25.
0,kumakalat na mga text messages kaugnay sa pangunguna umano ng puti at green van ng mga bata at dalaga. Nakalagay sa text na nagmula umano ang mensahe sa pamunuan ng San Jose Police Station
0,may bagong number coding scheme na paiiralin ang ahensya.
0,Nagbigay paalala ang Metropolitan Manila Development Authority (MMDA) sa mga motorista ukol sa kumakalat na may bagong number coding scheme na paiiralin ang ahensya.
0,PUMALAG ang asawa ng mang-aawit at “Pilipinas Got Talent” grand winner na si Jovit Baldivino sa mga kumakalat na balita patungkol sa nangyari sa kanyang mister. May balita kasing kumakalat na diumano’y nag-collapse raw ang kanyang asawa sa isang party 
0,"Isang artcard kasi ngayon ang kumakalat sa social media kung saan sinasabing may mensahe raw siya sa mga taong masusuwerte sa biyenan. “Kaway-kaway sa mga swerte sa biyenan! Hindi man sweet sa social media, pero mabait, concern sayo at sa mga bata, di sinusulsulan ang mga anak nilang lalake, at mahal ka rin na parang totoong anak niya,” ayon sa artcard na may pangalan at larawan ni Marian. "
0,Ito ‘yung nababalitang magkakaanak na umano sina Ruffa at Herbert. Ang nakalagay sa nasabing post: “JUST IN! Ruffa Gutierrez umaming buntis! Herbert Bautista magiging tatay na!” 
0,"ang isang quote card ng kanyang ina na si Annabelle Rama na tila umaamin na isang masamang biyenan at pinatatamaan pa ang misis ni Richard Gutierrez na si Sarah Lahbati. Ganito ang nakalahad sa nagva-viral na post: “Masamang biyenan daw ako. Oo ‘day! Masamang biyenan talaga ako! Sino ‘di mag-iinit ang ulo kung puro waldas ng pera at shopping malls lang ang alam. Ni hindi nga ‘yan humahawak ng walis tambo at naghuhugas ng plato. Akala mo anak mayaman eh, umasa lang naman sa tatay na foreigner. Hay nako ‘day! Gigil mo ko ‘day hay!”"
0,kumakalat na memo circular patungkol sa pagbabawas ng sahod ng government employees upang gamitin sa relief fund ng pamahalaan bilang tulong sa Turkey at Syria earthquake victims.
0,Kasunod ito ng pagkalat ng larawan ng Divisoria night market kung saan makikita ang nagsisiksikang mga mamimili na hindi na nasusunod ang social distancing.
0,kumakalat sa social media na magdedeklara ng martial law at magpapatupad ng total lockdown simula sa Lunes dahil sa pagtaas sa kaso ng Covid-19.
0,kumakalat sa social media na serye ng robbery at carnapping sa lugar. Ito ay kasunod sa napaulat na pagtakas ng mga bilanggo sa Bacoor at target na mang-holdap at magnakaw ng mga motorsiklo sa mga residente.
0,"Sa naturang quote card na may mukha ni Congressman Sandro at logo ng isang media network ay nakasaad na simpleng solusyon, kung mahal ang presyo ng red onions ay pwedeng gumamit ng white onions. "
0,Ipinapaalam ng Bangko Sentral ng Pilipinas (BSP) sa publiko na naglabas ng 150-peso denomination banknote kung saan natatampok si Dr. Jose Rizal.
0,"Kumakalat ngayon sa sa social media ang video kung saan sinasabi nitong may posibilidad na magbabalik na sa showbiz ang veteran actress na si Angel Locsin matapos ang kanyang pananahimik sa mundo ng showbiz at social media ng ilang taon. Ayon pa sa mga usap-usapang ito, papasok si Angel Locsin sa teleseryeng pinangunahan ni Coco Martin na Ang Batang Quiapo at ito umano ang papalit sa karakter ni Jaclyn Jose na kamakailan lamang ay namayapa na."
0,"ROSARIO, Batangas — Itinumba ng hindi pa nakikilalang riding-in-tandem ang isang lalaking bumibili sa isang palengke noong Miyerkules ng hapon, Abril 26, sa Barangay Poblacion E sa bayang ito. Kinilala ang biktima na si Joel Umali. Lumalabas sa inisyal na imbestigasyon na bumibili ng grocery si Umali dakong ala-1 ng hapon nang dumating ang dalawang suspek at binaril ito ng dalawang beses. Ayon sa mga saksi, nakasuot ng itim na jacket, asul na pantalon, at half-face helmet ang driver ng motorsiklo habang ang kaniyang back rider ay nakasuot ng gray na jacket. Mabilis na tumakas ang mga ito patungo sa hindi malamang direksyon ayon sa ulat ng pulisya. Narekober mula sa pinangyarihan ng insidente ang dalawang fire cartridge ng kalibre.45. Nagsasagawa na ng follow up operation ang Rosario police at chineck ang CCTV footage para sa backtracking. "
0,"Iniulat ng independiyenteng OCTA Research Group na umakyat pa sa 12.9% ang nationwide Covid-19 positivity rate hanggang nitong Abril 26. Ayon kay OCTA Research Fellow, ito ay pagtaas mula sa 11.7% lamang na naitala noong Abril 25. Higit doble naman ito sa 5% lamang na threshold na itinatakda ng World Health Organization (WHO). Samantala, iniulat rin ni David na ang Covid-19 positivity rate sa National Capital Region (NCR) ay umakyat na sa 12.3% noong Miyerkoles mula sa 8.1% lamang noong nakaraang linggo. Sinabi pa ni David na posibleng ang Covid-19 Omicron subvariant XBB.1.16, na tinawag na Arcturus, ang sanhi ng pagtaas ng mga kaso."
0,"Tuguegarao City, Cagayan — Muling tumataas ang kaso ng Covid-19 sa probinsya ng Cagayan. Ayon sa ulat mula sa Cagayan Provincial Information Office, kinokonsidera ni Provincial Health Officer Dr. Carlos Cortina III at Governor Manuel Mamba ang mandatory na pagsusuot umano ng face masks sa indoor areas upang maiwasan ang pagdami ng kaso ng virus sa lugar. “Huwag natin dapat kalimutan ang minimum public health standard o ang pagsusuot ng facemask, social distancing at paghuhugas ng kamay o gumamit ng alcohol lalo na sa mga lugar na walang ventilation tulad ng mga sasakyan, department store o mga closed area,” anang PHO. Sa huling datos na Provincial Epidemiology and Surveillance Unit (PESU) noong Abril 26, nasa 22 ang aktibong kaso ng Covid-19 sa Cagayan: 12 kaso sa Tuguegarao, tatlo sa Gonzaga, tig-dalawa sa Lal-lo at Peñablance, at tig-iisa sa Aparri, Baggao, at Solana. "
0,maaaring pagkawala ng laman ng GCash accounts dahil sa isasagawang “update” kaugnay ng pagtatapos ng SIM registration sa bansa.
0,"“We have to take every opportunity to increase community engagement and raise awareness on the importance of the MR-OPV SIA immunization and dispel any myths or misconceptions about the vaccine,” ani Sydiongco. Nabatid na mula Enero 1, 2023 hanggang nitong Abril 15, 2023, nakapagtala na ang Regional Epidemiology and Surveillance Unit (RESU) ng kabuuang 44 suspected MR cases. "
0,"“Ang tinatarget sana namin ay maglipat, at itutuloy namin ito, ng mga genset at 8 megawatts iyan galing sa Region 8 papuntang Occidental Mindoro,” aniya. “Occidental Mindoro has a power demand of around 30 megawatts but the working power plant there is able to deliver just 7 megawatts (MW), leading to frequent brownouts,” anang opisyal. Nauna nang isinapubliko ng Malacañang na nagkasundo na ang National Electrification Administration (NEA) at Occidental Mindoro Consolidated Power Corporation (OMCPC) na gamitin ang tatlong power station ng huli bilang tugon sa pangangailangan sa kuryente ng lalawigan."
0,"Hinikayat ng Philippine Charity Sweepstakes Office (PCSO) ang publiko na magtungo na sa pinakamalapit na lotto outlets sa kanilang lugar at tumaya na sa paborito nilang lotto games. Batay sa jackpot estimates ng PCSO, aabot na sa higit 87.5 milyon ang jackpot prize ng UltraLotto 6/58 na maaari nilang mapanalunan sa lotto draws, na isasagawa ngayong alas-9:00 ng gabi, Linggo, Abril 30. Samantala, ang jackpot prize naman ng SuperLotto 6/49 ay nananatili pa rin sa ₱15.8 milyon. Una nang sinabi ni PCSO Vice Chairperson at General Manager Melquiades Robles na walang talo sa pagtaya sa lotto, dahil sa halagang ₱20 lang ay may pagkakataong nang maging lotto millionaire, at nakatulong pa sa mga kababayan nating nangangailangan. "
0,"Walang tumama sa jackpot prize para sa Ultra Lotto 6/58 at Super Lotto 6/49 sa evening draw ng Philippine Charity Sweepstakes Offices (PCSO) nitong Linggo, Abril 30. Ang winning numbers para sa Ultra Lotto ay 10 – 31 – 41 – 55 – 15 – 12 para sa jackpot na nagkakahalaga ng P89,504,361.60. Sinabi ng PCSO na pitong mananaya ang nanalo ng ikalawang premyo na nagkakahalaga ng P120,000 at 537 na mananaya ang nakakuha ng ikatlong premyo na nagkakahalaga ng P2,000. Samantala, ang masuwerteng digit para sa Super Lotto ay 08 – 30 – 07 – 47 – 04 – 40 para sa jackpot na nagkakahalaga ng P15,840,000. Labinlimang mananaya naman ang nanalo sa ikalawang premyo na nagkakahalaga ng P50,000 at 908 na manlalaro ang nakakuha ng ikatlong premyo na nagkakahalaga ng P1,200. "
0,"Magpapatupad muli ng rollback sa presyo ng produktong petrolyo sa Martes, Mayo 2. Sa magkakahiwalay na abiso ng mga kumpanya ng langis, aabot sa ₱1.50 ang itatapyas sa kada litro ng gasolina. Nasa ₱1.50 at ₱1.40 naman ang ibabawas sa bawat litro ng diesel at kerosene, ayon sa pagkakasunod. Ito na ang ikalawang sunod na linggong price adjustment sa petroleum products. Kabilang sa mga kumpanyang magpapatupad ng bawas-presyo ang Chevron Philippines inc. (Caltex), Pilipinas Shell Petroleum Corp., Seaoil Philippines Corp., Cleanfuel, Petro Gazz, at Phoenix Petroleum Philippines. Nitong nakaraang linggo, nagpatupad din ng tapyas-presyo sa kanilang produkto ang mga oil company sa bansa."
0,"Nagbigay ng reaksiyon ang social media personality na si Valentine Rosales hinggil sa balitang naaksidente ang partner ng social media influencer na si Whamos Cruz, na si Antonette Gail Del Rosario kaya kinailangang magpa-nose surgery. Nagbigay naman ng reaksiyon si Valentine sa comment section ng Balita. “Natamaan lang ng lamp nabali agad ang buto aba magaling.”"
0,"Usap-usapan ang inilathalang artikulo ng entertainment site na “Fashion Pulis” kung saan ayon daw sa kanilang source, umano’y nagkabalikan na raw ang naghiwalay na engaged couple na sina Bea Alonzo at Dominic Roque, na ilang buwan na ring nababalot ng kontrobersiya, lalo na ang rason ng break-up. Matatandaang hindi ito ang unang beses na lumitaw na mukhang nagkabalikan na raw ang dalawa, matapos na sabihin ng showbiz insider na si Jobert Sucaldito sa kaniyang entertainment vlog, na umano’y narinig daw ang tila boses ng isang babae habang nasa video conference si Dominic. "
0,Nagpahayag rin naman ng kalungkutan si Lacuna na ang buong palengke ay kailangang gibain para bigyang-daan ang pagtatayo ng bago. Mismong ang mga eksperto na kasi aniya ang nagsabi na hindi na maaaring rehabilitasyon lamang ang gawin sa palengke upang hindi makompromiso ang kaligtasan ng marketgoers at mga tindero. 
0,"Kinilig ang lahat sa ginawa ni Papa Ian matapos niyang mag-paragliding, at talaga namang napakakisig ng dating pagkalapag niya sa dalampasigan. Agad siyang sinalubong nina Joross Gamboa at Jeffrey Tam upang alalayan nang lumapag na siya mula sa alapaap. Salamat sa Diyos at wala namang naganap na kahit na anong aberya, o hindi epic failed ang paandar na ito. "
0,"Sa inilabas na pahayag ng Presidential Communications Office (PCO) sa paggunita ng World Press Freedom Day nitong Miyerkules, Mayo 3, sinabi ng Malacañang na kinikilala nila ang mahalagang papel ng isang malayang pamamahayag sa pagpapaunlad ng demokrasya, pagtataguyod ng transparency, at pagtataguyod ng mga prinsipyo ng karapatang pantao. Sinabi rin ng PCO na kinikilala ng Malacañang ang mga banta, intimidasyon, harassment, karahasan at iba pang hamong kinakaharap ng mga mamamahayag at organisasyon ng midya sa pagtupad sa kanilang mahalagang tungkulin. Sa kaparehong pahayag, muli ring nangako ang Malacañang na itataguyod ng pamahalaan ang isang “free media environment” kung saan ang mga mamamahayag ay maaari umanong magtrabaho nang ligtas at walang takot na mapaghigantihan."
0,"Niyanig ng magnitude 4 na lindol ang probinsya ng Southern Leyte, nitong Huwebes ng gabi, Mayo 4, ayon sa Philippine Institute of Volcanology and Seismology (Phivolcs). Sa tala ng Phivolcs, nangyari ang lindol na tectonic ang pinagmulan bandang 6:06 ng gabi. Namataan ang epicenter nito 11 kilometro ang layo sa hilagang-silangan ng Sogod, Southern Leyte, na may lalim na 1 kilometro. Naitala ang instrumental intensities sa mga sumusunod na lugar: Intensity IV – Sogod at Saint Bernard, SOUTHERN LEYTE Intensity III -San Juan, SOUTHERN LEYTE; Mahaplag, LEYTE Intensity II – Isabel, LEYTE Intensity I – Talibon, BOHOL; Albuera, Dulag, Ormoc City, at Baybay, LEYTE; Maasin at Padre Burgos, SOUTHERN LEYTE Wala namang inaasahan ang Phivolcs na posibleng aftershocks. Hindi rin umano inaasahang magdudulot ng pinsala ang nasabing pagyanig."
0,"Umakyat na sa 82 ang bilang ng Covid-infected persons deprived of liberty (PDLs) at mga tauhan sa New Bilibid Prison (NBP) sa Muntinlupa City, anang Bureau of Corrections (BuCor) nitong Biyernes, Mayo 5. Sa isang pahayag, iniulat ng Director for Health and Welfare Services ng BuCor na si Dr. Maria Cecilia Villanueva na “mayroong 75 PDL na naka-isolate pa rin na may banayad na sintomas kabilang ang 15 senior citizens.”Pitong tauhan ang nagpositibo sa Covid-19 at pinayuhan na sumailalim sa self-isolation matapos silang mabigyan ng reseta medikal, ani Villanueva. Sinabi rin niya na “13 PDLs ang na-discharge mula sa isolation ward ng NBP matapos ang negatibong resulta sa kanilang ikalawang rapid antigen test na isinagawa nitong Biyernes ng umaga, habang dalawang PDL ang inilipat sa ibang ward dahil sa iba pang kondisyong medikal.” “Walang naiulat na kaso ng Covid-19 sa iba pang kulungan at penal farm sa buong bansa,” dagdag niya. Samantala, ang mga pribilehiyo sa pagbisita ng mga PDL sa NBP at Corrections Institution for Women (CIW) sa Mandaluyong City ay sinuspinde ni BuCor Director General Gregorio Pio P. Catapang Jr. "
0,"INFANTA, Quezon – Arestado ng pulisya ang dalawang tulak ng droga at nakuhanan ng hinihinalang shabu na nagkakahalaga ng P510,000 sa buy-bust operation nitong Huwebes, Mayo 4, sa Barangay Abiawin. Nakuha rin ng mga suspek na sina Reynaldo Saginsin, alyas “Pipoy,” 29, ng Barangay San Diego, San Pablo City, Laguna, at Jhomar Avellaneda, alyas “Kutoy,” 35, ng Barangay Ingas dito, ang isang kotse at ang marked money. Isinagawa ng pulisya ang operasyon matapos makatanggap ng reklamo mula sa mga residente tungkol sa aktibidad ng ilegal na droga ng mga suspek. Ang pag-aresto sa kanila ay makakabawas sa suplay ng shabu sa lugar, sabi ng pulisya."
0,"Sa gitna ng banta ng El Niño, sinabi ng Bureau of Fisheries and Aquatic Resources (BFAR) na pinaghahandaan na nila ang posibleng epekto ng weather phenomenon sa produksyon ng pagkain sa bansa. Una rito, hinimok ng grupo ng mangingisda na Pambansang Lakas ng Kilusang Mamamalakaya ng Pilipinas (PAMALAKAYA) ang gobyerno na gumawa ng contingency plan para sa sektor ng agri-fisheries dahil anila ay nagbabanta sa kanilang kabuhayan ang El Niño phenomenon. Tiniyak ng abogadong si Demosthenes R. Escoto, direktor ng BFAR, sa publiko na ang mitigating measures ng ahensya ay nakalatag na upang mapalakas ang produksyon ng aquaculture bago ang El Niño. Sinabi ng direktor ng BFAR na ang El Niño ay may positibo at negatibong epekto sa lokal na suplay. “Ang El Niño ay maaaring maging paborable sa archipelagic species tulad ng tuna at sardinas dahil mas gusto ng mga organismong ito ang mas mainit na temperatura,” sabi niya. Ang magandang balita ay ang mga lokal na mangingisda ay maaaring sugpuin ang epekto ng El Niño sa kanilang huli sa pamamagitan ng pagsunod sa mga mabuting kasanayan sa aquaculture, sabi ng opisyal ng BFAR. Samantala, hinimok ng BFAR ang mga mangingisda na gumamit ng mahusay na aquaculture techniques, tulad ng pagkakaroon ng tamang stock o dami ng fingerlings sa kanilang mga kulungan upang hindi sila maubusan ng oxygen, na mabawasan ang posibilidad na magkaroon ng fish kills. Sinabi ng BFAR na ipagpapatuloy din nito ang mahigpit na pagsubaybay sa pamumulaklak ng algae para sa posibleng red tide at pagbibigay ng teknikal na tulong sa pagtuklas at paggamot ng sakit sa isda, bukod sa iba pa. Sa gitna ng mga alalahanin, nananatiling stable ang suplay, at presyo ng isda sa mga lokal na pamilihan, iniulat ni Escoto. Sa pinakahuling ulat ng pagsubaybay sa presyo ng BFAR, ang bangus ay nasa P120 hanggang P160 kada kilo, habang ang tilapia ay nasa P130 hanggang P150 kada kilo. Ang lokal na sariwang galunggong ay nasa P200 kada kilo. "
0,"Kumpleto na ang lineup ng Gilas Pilipinas na sasabak sa 32nd Southeast Asian (SEA) Games sa Cambodia sa susunod na linggo. Naidagdag sa final 12 players ng National team sina Ateneo de Manila University (ADMU) player Jason Amos, point guard na si Jerom Lastimosa (Adamson University), at De La Salle University (DLSU) 6’8″ player Michael Phillips. Nitong Sabado, iniulat ng sports analyst na si Quinito Henson na kumpleto na ang koponan dahil na rin sa pagkakadagdag nina Amos, Lastimosa at Phillips sa lineup. Layunin ni Gilas head coach Chot Reyes na mahablot muli ang gintong medalya na naagaw sa kanila ng Indonesia sa 31st SEA Games sa Hanoi, Vietnam noong Mayo 2022. Kasama rin sa lineup sina Justin Brownlee, Christian Standhardinger, Calvin Oftana, Marcio Lassiter, CJ Perez, Chris Newsome, Chris Ross, Brandon Ganuelas-Rosser, and Arvin Tolentino."
0,"Binigyang-diin ng isang public health expert na si Dr. Anthony “Tony” Leachon ang pangangailangan para sa patuloy na pagbabantay laban sa Covid-19 sa kabila ng anunsyo ng World Health Organization (WHO) na tapos na ang global health emergency. “I welcome WHO[’s] announcement that Covid pandemic is not a global emergency at this point in time. [T]he global health emergency [is] over, but Covid-19 hasn’t gone away. Precautions are still necessary for many, and we must fix what the pandemic has broken and exposed in our health system and society,” ani Leachon nitong Biyernes. Para sa dalubhasa sa kalusugan, ang mga paghahanda tungo sa COVID-19 endemicity ay dapat suportahan ng solidong pagbabakuna at booster program, patuloy na pagsunod sa pinakamababang pamantayan ng publiko, at paghirang ng isang kwalipikado at permanenteng kalihim ng kalusugan. “Covid-19 will continue to be a health threat in a country with [a] fragile and weak healthcare system. We need to be relentless in our preventive health education,”  pagpapatuloy ni Leachon. Ang bansa ay patuloy na nagtatala ng mga bagong kaso ng Covid-19. Sinabi ng Independent OCTA Research group niyong Biyernes na ang nationwide positivity rate ay nasa 17.8 percent – isang bilang na medyo mas mataas kumpara sa inirerekomendang 5 percent benchmark ng WHO. "
0,"CAMBODIA – Naiuwi ni Kim Mangrobang ang gintong medalya matapos magreyna sa women’s duathlon sa Southeast Asian (SEA) Games nitong Linggo. Isang oras at apat na minuto ang naitala ni Mangrobang upang mapanatili nito ang titulong napanalunan niya sa Vietnam noong 2022. Pinayuko ni Mangrobang sina Thi Phuong Trinh Nguyen (Thailand) at Maharani Azhri Wahyuning (Indonesia) na nakakuha ng silver at bronze medal, ayon sa pagkakasunod. Nasa ikalimang puwesto naman ang teammate ni Mangrobang na si Kira Ellis. "
0,"Magpapatupad na naman ng malakihang bawas-presyo sa produktong petrolyo sa Martes, Mayo 9. Ito ang abiso ng mga eksperto sa industriya ng langis nitong Sabado. Tatapyasan ng P2.60 hanggang P2.90 sa presyo ng bawat litro ng diesel, habang papatak naman sa P2.10 hanggang P2.40 ang ibabawas sa presyo ng gasolina. Nasa P2.20 hanggang P2.50 naman ang iro-rollback sa bawat presyo ng kerosene. Ito na ang ikaapat na sunod na linggong price adjustment sa petroleum products sa bansa. "
0,"Nasa anim pang pagyanig ang naitala sa Taal Volcano, ayon sa pahayag ng Philippine Institute of Volcanology and Seismology (Phivolcs) nitong Linggo. Sinabi ng Phivolcs, ang sunud-sunod na pagyanig ay nagsimula nitong Sabado (Mayo 6), dakong 5:00 ng madaling araw hanggang Linggo (Mayo 7), dakong 5:00 ng madaling araw. Tatlong minuto ang itinagal ng mga pagyanig, ayon sa ahensya. Nitong Mayo 4, nakapagbuga rin ang bulkan ng 2,724 tonelada ng sulfur dioxide kada araw. Naglabas din ng nakalalasong usok ang bulkan na umabot sa 600 metrong taas at ipinadpad sa kanluran-timog kanluran. Mahigpit pa ring ipinagbabawal ang pagpasok sa Taal Volcano Island, lalo na sa Main Crater at Daang Kastila fissures. Babala pa ng Phivolcs, posible pa rin ang biglaang phreatic explosions, ashfall at sunud-sunod na pagyanig ng bulkan."
0,"Ang nasabing laban ang pagsisimula ng kampanya ng National team sa men’s basketball tournament na tatagal hanggang Mayo 16. Ibabandera ng Gilas si nauralized player Justin Brownlee. Kasama rin niya sa koponan ang teammate sa Ginebra na si Christian Standhardinger, Calvin Oftana, Marcio Lassiter, CJ Perez, Chris Newsome, Chris Ross, Brandon Ganuelas-Rosser, Arvin Tolentino, Ateneo de Manila University (ADMU) player Jason Amos, point guard Jerom Lastimosa (Adamson University), at De La Salle University (DLSU) 6’8″ player Michael Phillips. "
0,Hangad ng mga netizen at tagahanga ni Bea na mapanood pa nila sa mas maraming theater acts ang award-winning at box-office actress.
0,"Idinagdag niya na ang DOE at NGCP ay dapat ding magbigay ng isang transparent na power at rates outlook para sa mga darating na araw at buwan kasunod ng hindi inaasahang pagkawala ng kuryente sa buong Luzon at Visayas dahil sa pagkakatisod ng Bolo-Masinloc transmission lines ng NGCP. Hindi lamang naapektuhan ng aberya ang supply sa Luzon, kundi pati na rin ang mga export sa Visayas, na nauubusan na ng supply mula noong nakaraang linggo."
0,"Sinabi ni Office of Civil Defense (OCD) Administrator Undersecretary Ariel Nepomuceno, inaasahang mahihigop ang lamang langis ng oil tanker sa unang bahagi ng Hunyo. Aniya, halos isang buwan ang operasyon nito upang tuluyang mawala ang natitirang langis ng barko. "
0,"Gayunman, sinabi nito na hindi nangangahulugang magkakaroon o magreresulta ito ng power interruptions. Aniya, posibleng ipatupad ang alerto sa nalalabing linggo ng Mayo at sa Hunyo. “Dito sa Luzon, nakikita natin na pitong linggong posibleng yellow alert na mag-occur in any of the 7 weeks. After that mayroong paisa-isa sa ibang mga buwan sa second half ng taon,” aniya. "
0,"Sa unang bugso ng laban, pitong puntos ang bentahe ng Gilas, 45-38. Nagtuloy-tuloy na ang abante ng Gilas na umabot pa sa 33 puntos, 94-61, sa papaupos na oras. Pinamunuan ni Khate Castro ang Gilas sa nagawang 14 puntos, habang nag-ambag naman ng tig-11 puntos sina Afril Bernardino at Ella Fajardo. Tumulong din sa panalo ng koponan si Clare Saquing Castro na bumomba ng 10 puntos. Pinangunahan naman ni Amanda Zhiyan ang Singapore sa nakubrang 18 puntos, dagdag pa ang 13 markers nii Chu Yin Chan. "
0,"Hindi ginanahan si Justin Brownlee na naka-10 puntos lamang, hindi katulad ng teammate na si Christian Standhardinger na kumubra ng 14 puntos at 11 rebounds. Nagtala naman ng 11 markers si Chris Newsome at siyam naman kay CJ Perez. Naghulog ng 12 na tres ang Cambodia na nakaabante ng hanggang 21 puntos sa third quarter. "
0,"Naging instant millionaire ang isang mananaya matapos tamaan ang mahigit sa ₱44 milyong jackpot sa 6/42 Lotto draw nitong Huwebes ng gabi. Sinabi ng Philippine Charity Sweepstakes Office (PCSO) nitong Huwebes, nahulaan ng naturang mananaya ang winning combination na 36-07-19-26-08-01. Aabot sa ₱44,070,179,40 ang premyo ng nasabing lotto game, ayon sa PCSO. "
0,"CABATUAN, Isabela — Nagpatupad ng modular distance learning ang Cabatuan National High School matapos magpositibo sa Covid-19 ang 11 estudyante at dalawang guro nito. Tatagal ang implementasyon ng modular distance learning mula Mayo 11 hanggang Mayo 17. Nag-isyu rin ang lokal na pamahalaan ng Executive Order 7 na nagsususpinde ng face-to-face classes sa paaralan upang maiwasan ang pagkalat ng virus. Inaalam na ngayon ng awtoridad ang mga close contact ng mga nagpositibo sa virus. Hinihikayat ang mga mag-aaral na sundin ang minimum health standards laban sa Covid. Ang mga guro at non-teaching staff naman ay patuloy na magrereport sa paaralan upang i-monitor ang distance learning. Patuloy namang pagdidisinfect sa lahat silid-aralan upang matiyak ang kaligtasan ng mga gurong naka-duty sa paaralan. "
0,Binigyang-diin ni City health Officer Lalaine Calonzo na walang basehan ang pagdeklara ng outbreak sa kabila ng 501 percent na pagtaas ng dengue cases sa 960 cases mula Enero hanggang Mayo ngayong taon kumpara sa kaparehong panahon noong nakaraang taon na 160. Sinabi ni Calonzo na maaari lamang magdeklara ng dengue outbreak ang Department of Health kung umabot sa isang porsyento ang bilang ng mga nasawi sa isang partikular na lugar. Ang lungsod na ito ay nagkaroon lamang ng 0.6 porsiyentong fatality rate. Sinabi ng city health officer na ang pagtaas ng bilang ng mga kaso ng dengue dito ay maaaring maiugnay sa pinaigting na rapid dengue testing na isinagawa ng city health personnel. 
0,"Itinumba ng Gilas Pilipinas women’s basketball team ang host na Cambodia, 116-58, sa Southeast Asian (SEA) Games nitong Sabado. Nagsanib-puwersa sina Jack Animan, Janine Pontejos at Andrea Tongco upang tambakan ang Cambodia at maiuwi ang panalo. Umabot sa 60 puntos ang bentahe ng koponan, tampok ang ratsada nina Khate Castillo at Camille Clarin. Naka-19 puntos lamang ang Vietnam sa second at third quarter dahil sa mahigpit na depensa ng Gilas. Anim na manlalaro ng Gilas ang nagtala ng double digit, kabilang na si Castillo na nagtala ng 22 puntos at pitong tres, habang naka-16 puntos naman si Animan, bukod pa ang 13 rebounds."
0,Inaasahang magtataas na naman ng presyo ng kanilang produkto ang mga kumpanya ng langis sa susunod na linggo. Nasa ₱1.20 hanggang ₱1.50 ang idadagdag sa presyo ng kada litro ng diesel at papatungan naman ng ₱1.10 hanggang ₱1.40 ang presyo ng bawat litro ng kerosene. Papatungan din ng ₱0.20 hanggang ₱0.50 ang presyo ng bawat litro ng gasolina. Idinahilan ng mga kumpanya ng langis ang paggalaw ng presyo ng produkto sa pandaigdigang merkado. Matatandaang ilang kumpanya ng langis ang nagpatupad ng sunud-sunod price rollback sa produkto nitong Mayo 9. 
0,"CEBU CITY – Patay ang isang 67-anyos na lalaki at ang kanyang pitong buwang buntis na anak na babae nang pagbabarilin ng kanilang kapitbahay sa mainitang pagtatalo pasado alas-5 ng umaga nitong Sabado, Mayo 13, sa Barangay Cadulawan, bayan ng Minglanilla, southern Cebu. Kinilala ang mga nasawi na sina Alfredo Ababon Herbias at Marjorie Herbias Caparida, 30. Nakaligtas sa pag-atake ang isa pang anak ni Alfredo na si Florgen, 35, ngunit nagtamo rin ng tama ng bala sa tiyan. Ang suspek na si Vergilio Sayago, 62, ay inaresto ng pulisya matapos ang insidente. Sinabi ni Police Capt. Kalvin Jomari Golitod, hepe ng Minglanilla police station, na hindi maayos ang ugnayan ng magkapitbahay dahil sa alitan sa lupa. “Matagal na silang magkaaway,” ani Golitod. Hindi nagpakita ng pagsisisi si Sayago matapos ang pag-atake. Sa panayam ng mga mamamahayag, sinabi ni Sayago na gusto niyang patayin ang lahat ng miyembro ng pamilya noong panahong iyon ngunit nag-malfunction ang .357 revolver na ginamit niya sa pag-atake. “Kung hindi lang nag-malfunction ang baril ko, napatay ko silang lahat. Hindi ka na makakapag-isip ng maayos kapag nagsawa ka na sa ginawa nila. Dahil sa ginawa nila sa akin, hindi ako nagsisisi sa ginawa ko."
0,"Naitala ng Parañaque City Health Office (CHO) ang limang barangay na may mataas na bilang ng kaso ng Covid-19, na may kabuuang 103 noong Sabado, Mayo 13. Sinabi ng CHO na ang limang barangay ay ang mga Barangay San Isidro sa District 1 na may 16 na kaso; BF Homes na may 15, Don Bosco na may 25, Marcelo Green na may 13 at San Antonio na may 10 lahat sa District II. Ang iba pang mga barangay na may kaso ng Covid-19 sa Distrito 1 ay ang mga Barangay Baclaran na may isa, Don Galo na may tatlo, San Dionisio na may isa, Sto Nino at Tambo na parehong may isa. Sa Distrito II ang natukoy na mga nayon ay ang Barangay Merville na may apat, Moonwalk na may anim, San Martin de Porres na may tatlo at anim sa Sun Valley. Sinabi ng CHO na sa 103 naiulat na mga kaso, 11 ang mga bagong kaso. Anim na umano ang gumaling sa sakit. Hinimok ni Mayor Eric Olivarez ang mga residente ng lungsod, lalo na ang mga senior citizen at mga may comorbidities, na magpabakuna sa mga pangunahing dosis at mga booster shot upang maiwasan ang pagkalat ng sakit. Sinabi rin ni Olivarez sa mga residente na maging responsable sa pagsasagawa ng health protocols partikular ang pagsusuot ng face mask sa mga saradong lugar at ipatupad ang physical distancing. "
0,"Bahagyang tumaas ang pitong araw na positivity rate ng Covid-19 sa Metro Manila, habang ang ilan pang lugar sa Luzon ay nakapagtala ng “high” rates sa nakalipas na linggo, sinabi ng OCTA Research noong Linggo, Mayo 14. Sinabi ng OCTA Research fellow na si Dr. Guido David na bahagyang tumaas ang positivity rate sa Metro Manila mula 22.7 porsiyento noong Mayo 6 hanggang 25.4 porsiyento noong Mayo 13, na inuri bilang “high” sa sukatan ng OCTA. Ang peak ng surge, partikular sa Metro Manila, ay maaaring mangyari “sa loob ng isa hanggang dalawang linggo,” sabi ng OCTA fellow noong Mayo 10."
0,"Nagbabalik para sa ikalimang edisyon ang Navoteño Film Festival ngayong taon, bukas para sa parehong amateur o professional filmmakers ng lungsod. Sentro ng city film fest ang temang “Navoteña, Nangunguna: The role of Navoteñas in power and decision-making.” Ang materyal na isusumite ay isang orihinal na short narrative film na may habang 8-10 minuto ng kahit anong genre. Malaya rin ang lahat ng entry kung English o Filipino ang gagamiting midyum sa pelikula. Bukas para sa lahat ng residente ng Navotas City ang film fest. Tatanggap ng entry films ang komite hanggang Hunyo 15, 2023. Pipili ng Top 10 finalists ang film fest committee na makapag-uuwi ng tig P5,000; P10,000 ang maiuuwi ng tatanghaling third prize winner; P20,000 ang second prize winner; at P30,000 naman ang mapapanalunan ng first prize winner. Ang ikalimang edisyon ng city film fest ang unang open category competition sa limang taon nitong pagkakatatag."
0,"Nagbubunyi ang industriya ng original Pinoy music para kay “Hugot Queen” Moira Dela Torre matapos maabot nito kamakailan ang isang bilyong stream sa music platform Spotify. Reynang-reyna si Moira sa kaniyang panibagong online digital record na kaliwa’t kanang ipinagdiwang ng music producer, at record labels sa bansa. Ayon sa Chart Data PH, si Moira lang ang nag-iisang OPM artist na nakaabot ng billion milestone sa kilalang streaming app. Kabilang sa mga bumati sa singer-songwriter ang Republic Records Philippines nitong Lunes, Mayo 15."
0,"Iniulat ng Department of Health (DOH) nitong Miyerkules na umaabot na sa 6.9 milyon ang mga paslit na nabakunahan na laban sa measles, rubella at polio, sa ilalim ng kanilang “Chikiting Ligtas 2023” campaign. "
0,"Matatagpuan ang mga ito sa Pandan, Libertad, Sebaste, Hamtic, Tibiao, Sibalom, at Belison na may dalawa o tatlong tindahan alinman sa town proper o sa mga barangay, aniya. “Una naming itinatag ang tindahan ng Kadiwa sa Pandan noong Marso 8 ngayong taon. Interesado si Mayor Tomas Estoperez Jr. na magbukas ng tindahan ng Kadiwa sa kanyang bayan dahil sa mababang presyo ng bigas at gulay na iniaalok ng mga mangangalakal sa mga magsasaka,” aniya. “Hinihikayat din namin ang mga gustong bumili ng murang bigas na bumili muna ng P100 halaga ng gulay para makatulong sa mga magsasaka,” aniya. Bukod sa pagbebenta ng mga produktong agri-fishery sa abot-kayang presyo, maaari ring ibenta ng mga magsasaka ang kanilang ani sa mas mataas na rate. Ang mga magsasaka ay maaari nang magbenta ng bagong ani na palay, halimbawa, sa halagang P18 kada kilo kumpara sa P15 kada kilo na inaalok ng mga negosyante."
0,"Ayon sa isang Facebook video na ipinost noong Hulyo 27, labag sa batas ang pinagkunan ni Bise Presidente Leni Robredo ng campaign funds noong 2016. Sinasabi ng video na pinost sa Facebook page na “Jevara PH” noong Hulyo 27 na labag sa batas ang pangangalap ni Bise Presidente Leni Robredo ng pondong pangampanya noong halalan sa 2016. "
0,"Nagsanib puwersa na raw para sa eleksiyon sa 2022 sina Senador Panfilo Lacson, Senate President Vicente “Tito” Sotto III, at Bise Presidente Leni Robredo. Ayon sa isang bidyong inilabas ng YouTube channel na “NEWSFILES” noong Agosto 5, 2021, nagsanib puwersa na raw sina Senador Panfilo Lacson, Senate President Vicente “Tito” Sotto III, at Bise Presidente Leni Robredo para sa halalan sa 2022. Sa bandang ika-30 segundo ng bidyo, makikita sa ibaba ng screen ang mga salitang, “SOTTO LACSON LENI SANIB PWERSA NA.” "
0,"Suportado ni Romulo Macalintal, abogado ni Bise Presidente Leni Robredo, ang planong pagtakbo bilang bise presidente sa 2022 ni Pangulong Rodrigo Duterte. Ayon sa isang bidyong inilabas ng YouTube channel na “DDS NEWSINFO” noong Hulyo 10, suportado raw ni Romulo Macalintal, abogado ni Bise Presidente Leni Robredo, ang planong pagtakbo bilang bise presidente sa 2022 ni Pangulong Rodrigo Duterte. Sa bandang 1 minuto at 12 segundo ng bidyo, makikita sa ibaba ng screen ang mga salitang, “ABOGADO NI LENI, SUPORTADO SI DUTERTE.” "
0,Mayabang na inanunsiyo nina Bise Presidente Leni Robredo at Manila Mayor Isko Moreno ang kanilang intensiyong talunin ang tambalang Sara Duterte at Bongbong Marcos sa eleksiyon sa 2022. 
0,sinusuportahan daw ng United Nations ang war on drugs ni Duterte. Ipinahiya pa nga raw ng international na organisasyon sina Senador Kiko Pangilinan at Risa Hontiveros dahil sinabi nilang ang EJK sa Pilipinas ay bunga ng war on drugs.
0,"hindi lang daw sinuportahan ng UN ang war on drugs ni Duterte, dinepensahan pa raw ito ni UN Secretary-General Antonio Guterres."
0,sinabi raw ng UN Human Rights Council na walang EJK sa Pilipinas
0,"hindi lang daw UN ang nagtangging may EJK sa Pilipinas. Ang sabi-sabi, 95 na bansa ang naniniwalang walang EJK sa Pilipinas."
0,sinabi raw ng Commission on Human Rights o CHR na walang kinalaman si Pangulong Duterte sa napabalitang Davao Death Squad.
0,"Tumigil na ang pagpaslang sa mga katutubo nang maitatag ang National Task Force to End Local Communist Armed Conflict (NTF-ELCAC). Noong Pebrero 2022, nagpaskil sa Facebook ang Sonshine Media Network International (SMNI) ng pahayag ni Gaye Florendo, assistant spokesperson ng National Task Force to End Local Communist Armed Conflict, na nagsasabing “nawala na” ang pagpatay sa mga katutubo magmula nang maitatag ang NTF-ELCAC. Ani Florendo: “Kung anong nangyayaring recruitment, indoctrination ng ating mga IP in Surigao na as late as 2019, may namo-monitor tayong mga killings ng mga IP leaders natin. Fortunately, when NTF-ELCAC started, nawala na itong mga killings na ito. Same stories na naririnig natin in several areas in Mindanao.” Dagdag pa nito: “Kaya ngayon lang nakita ang sitwasyon na ito at matutuwa ka because in just 2 years, ang nangyari is natigil, very decisive ‘yung NTF-ELCAC action.”  "
0,Isang milyong overseas absentee voters ang bumoto kay Ferdinand “Bongbong” Marcos Jr. sa Saudi Arabia. Isang video na in-upload noong Abril 14 sa YouTube channel na “Showbiz Chika-Doro” ang nagsasabi na isang milyon daw ang Pilipinong bumoto sa presidential candidate na si Ferdinand “Bongbong” Marcos Jr. sa Saudi Arabia. 
0,"Ayon sa Bureau of Internal Revenue (BIR), hindi kailangang bayaran ng mga Marcos ang P203 bilyon na estate tax. Isinasaad din ng post: “BIR OFFICIALS SINUPALPAL SI CARPIO ET AL; TAGAPAGMANA NI MARCOS HINDI PWEDENG PAPANAGUTIN SA P203B ESTATE TAX.” "
0,"Panloloko ng mga “dilawan” (o mga tagasuporta ng Aquino family) ang pagsasabing noong EDSA Revolution lang natapos ang Martial Law dahil Enero 17, 1981, pa lamang ay inihinto na ito Ferdinand Marcos. Sa isang nag-viral na bidyo sa Tiktok, makikitang nagsasalita si Marcos habang nakalagay ang mga teksto sa screen na nagsasabing “January 17, 1981” ang tunay na pagtatapos ng Martial Law at hindi “February 25, 1986,” kung kailan naganap ang EDSA Revolution. Nakasulat din dito ang mga katagang, “Matagal po tayo niloko ng mga dilawan.”  "
0,"Nang tanungin Vice President Leni Robredo kung ano ang sasabihin niya kay US President Joe Biden kapag siya’y naging pangulo ng Pilipinas, ang isinagot lang niya ay ibibigay niya kay Biden ang CIA report tungkol sa Pilipinas. Kumakalat ang post ng Facebook page na “Hotspot” mula noong Pebrero 25 na naglalahad ng umano’y balak sabihin ni Bise Presidente Leni Robredo kay United States President Joe Biden kung sakaling siya ay maging presidente ng Pilipinas. Ang tanging ipinakitang pahayag na sinabi umano ni Robredo ay, “Ibibigay ko sa kanya yung intelligence report na ibinigay sa akin at sasabihin ko sa kanya na ito ‘yung ‘binigay sa akin ng iyong Central Intelligence Agency (CIA) at siguro hindi ko naman siya kailangang ipaalala na meron tayong Mutual Defense Treaty na ‘pag kinakailangan natin sila ay nakahanda silang tulungan tayo.”"
0,"Ibinasura na ng Commission on Elections (Comelec) ang mga petisyon para sa diskalipikasyon ni Ferdinand “Bongbong” Marcos Jr. sa 2022 halalan. Ayon sa isang bidyo ng YouTube channel na “SHOWBIZ CHIKA-DORO,” ibinasura na ng Comelec ang mga petisyon para sa diskalipikasyon ni Ferdinand “Bongbong” Marcos Jr. sa 2022 halalan. Pinamagatan ang bidyo na “DENY ang PETITION LABAN kay BBM/IYAK DILAWAN? BBM at SARA NO.1 PA SURVEY at TUMAAS pa LALO!” Ini-upload ito nang ika-13 ng Disyembre. Sabi sa bidyo, “Ito [ang] kakapasok lang na magandang balita para sa mga BBM-Sara supporters na tila tuloy na tuloy na ang pagtakbo ni Bongbong Marcos matapos ibasura ng Comelec ang mga disqualification case ni BBM.”  "
0,Ipinapakita ng mga larawan sa isang graphic ang umano’y pagtulong ng dating senador na si Ferdinand “Bongbong” Marcos Jr. sa mga biktima ng mga kalamidad.
0,Mayroong bidyo na nagpapakita ng pagtitipon ng umano’y mga tagasuporta ni Ferdinand “Bongbong” Marcos Jr. na sumisigaw sila ng “Marcos pa rin!” sa Manila Bay. Nagpaskil ang “Marcos Ako” Facebook page noong Nobyembre 7 ng isang bidyo na ipinapakita ang isang umano’y pagtitipon na may sumisigaw ng “Marcos pa rin!” bilang pagsuporta sa kandidato sa pagkapangulo na si Ferdinand “Bongbong” Marcos Jr.
0,Hindi pumayag si Pangulong Corazon Aquino na pabalikin sa bansa para ilibing ang kanyang ina noong 1988 ang napatalsik nitong predecessor na si Ferdinand Marcos.
0,Hiningi ni Marcos ang pagsang-ayon ng Kongreso upang ideklara ang Batas Militar
0,Maluha-luha si dating diktador Ferdinand Marcos sa kanyang interview kasama si Ted Koppel noong 1986 
0,Naglabas ang Office of the Press Secretary ng mga pangalan ng mga hinirang ni Pangulong Ferdinand Marcos Jr. bilang bagong mga opisyal sa government state media at iba pang mga ahensya.
0,Ang Department of Social Welfare and Development (DSWD) ay nakapaglabas na ng listahan ng mga piling benepisyaryo ng cash assistance.
0,"Kung mapili si Cardinal Tagle bilang susunod na Papa, siya ang unang Asian Pontiff. Ang Facebook page na Wanna Fact PH, na may katagang  “One fact at a time. Inside story for Lifestyle, Politics and Trending news,” ay nagpost ng isang social media card na nagsasabing kung matatalaga bilang susunod na Santo Papa si  dating Manila archbishop Luis Antonio Cardinal Tagle ay siya ang magiging kauna-unahang Asian pope. "
0,"Carmelite nuns of Jaro, Iloilo nanood ng “Maid in Malacañang” Kamakailang nagpost ang Facebook page ng kontrobersyal na direktor na si Darryl Yap, ang Vincentiments, ng pahayag na nagsasabing may dalawang Carmelite na mga madre daw mula sa Jaro, Iloilo ang nanood ng kaniyang pelikulang “Maid in Malacañang.” "
0,"Nagtapos si Sen. Imee Marcos ng kanyang law degree sa Unibersidad ng Pilipinas at may mga graduation pictures siya na nagpapatunay rito Sa tweet ng user na si Joel Garcia, inulit niya na si Sen. Imee Marcos ay nagtapos ng kanyang Bachelor of Laws sa Unibersidad ng Pilipinas (UP). Nagpakita pa ito ng mga graduation pictures ng senador kasama ang kanyang mga magulang na sina dating diktador Ferdinand Marcos Sr., at ang ina nitong si Imelda Marcos sa kanyang graduation. "
0,"Si Cory Aquino, hindi si Ferdinand Marcos Sr., ang totoong diktador sa ilalim ng isang revolutionary constitution  "
0,"Hindi matanggap ng isang madre ang pagkatalo ni Leni Robredo Naglabas ang YouTube channel na “Pinoy Streamline” ni isang video noong ika-17 ng Mayo, 2022, na nagsasabi na ang mga Pilipinong miyembro ng Katolikong orden na Daughters of St. Paul ay hindi daw matanggap ang pagkatalo ni dating bise presidente Leni Robredo sa nakaraang halalang. Ang imahe sa thumbnail ay naglalaman ng mga larawan nina Sr. Lourdes Ranara, ni Pangulong Ferdinand “Bongbong” Marcos, at ni Robredo, kasama ang mga salitang “NAGWALA ANG MADRE DAHIL TALO SI LENI.” Ang mga unang segundo ng video ay naglalahad rin ng mga salitang “HINDI MATANGGAP ANG PAGKATALO NG SANTA NILANG SI ROBREDO” sa screen. "
0,"ginamit sa cover video ng isang vlog noong ika-31 ng Mayo sa Facebook page na nagngangalang “Philippine Reports” ang mga mukha nina Queen Elizabeth II ng United Kingdom at ng yumaong Lee Kuan Yew ng Singapore at sinabing sinusuportahan nila umano ang pagkapangulo ni Ferdinand “Bongbong” Marcos Jr. Noong mga panahong iyon, WALA pang balita na sinusuportahan na ng reyna ng ng Britanya. Wala din silang nilabas na opisyal na pahayag ang monarkiya sa pagkapanalo ni Marcos sa nakaraang halalan. Dagdag pa rito, merong mga ebidensya na sinabi ni Lee na ninakawan ng ama ng kasalukuyang pangulo, si yumaong diktador Ferdinand Marcos Sr., ang Pilipinas noong kasagsagan ng kaniyang dalawang dekadang panunungkulan. "
0,Mawawala ang boto para kay Robredo sa pagboto sa isang party-list group sa balota 
0,Inendorso ng Knights of Columbus sa Pilipinas ang Leni-Kiko tandem. Isang post sa social media ang nagsasabing inendorso ng Knights of Columbus (KofC) sa Pilipinas ang kandidatura nina Vice President Leni Robredo at Sen. Kiko Pangilinan. 
0,"Hindi biktima ng fake news si Vice President Leni Robredo. Sa isang panayam sa Sonshine Media Network International (SMNI) ni evangelist Apollo Quiboloy, sinabi ni Anna Malindog-Uy na hindi biktima ng “fake news” si Vice President Leni Robredo. “Laging sinasabi, like for example ni Vice President Leni Robredo, na biktima siya ng fake news. I don’t think gano’n,” the professor said at the 15:38 minute mark of the interview. "
0,"Ang anak ni Vice President Leni Robredo na si Tricia ay nahulog mula sa isang hagdan sa isang house-to-house campaign. Ibinahagi ng Twitter user na si @ItsJamMagno ang manipuladong larawan ng volunteer na nahulog mula sa hagdan habang nagaganap ang house-to-house campaign para kay Vice President Leni Robredo, at maling tinukoy na ito ay ang anak ni Robredo na si Tricia. “BREAKING NEWS: Tricia Robredo, anak ni Leni, nalaglag sa hagdan pagkatapos magpumulit umakyat para kumbinsihin ang mga solid BBM Supporters. BBM nga daw kasi sila, wag nang magpumilit, yan tuloy,” sabi ni @ItsJamMagno. "
0,Ang “franchise” ng ABS-CBN ay pagmamay-ari na ngayon ng isa pang broadcast outfit 
0,Mga subersibo lamang ang nabiktima ng rehimeng Martial Law ng yumaong diktador na si Ferdinand Marcos
0,Idineklara ng Harvard na “alumnus (sic) non grata” si ex-Comelec commissioner Rowena Guanzon 
0,Ang “UniTeam” presidential campaign ay ginabayan ng positibong pangangampanya at hindi nagsagawa ng paninira.
0,Nakakuha ng 33% na lamang sa survey si Marcos sa survey ng Pulse Asia noong Abril 16-21.
0,Walang basehan ang ulat ng Estados Unidos sa sitwasyong ng karapatang pantao sa Plipinas.
0,Umamin si Joma Sison at ang Communist Party of the Philippines na tagapayo sila sa kampaniya ni VP Leni Robredo para sa pagka-pangulo 
0,"Naglabas ng P500 banknote ang Bangko Sentral ng Pilipinas (BSP) bilang paggunita sa kadakilaan ni dating pangulong Ferdinand Marcos noong panahon ng Hapon. Noong Nobyembre 6, nag-share ng post ang Facebook page na “Marcos defenders 2022” mula sa Cebu Dairy News, na isang satirical Facebook page. Ayon sa orihinal na satirical post, naglabas ang Bangko Sentral ng Pilipinas (BSP) ng P500 banknote na nagtatampok kay dating pangulong Ferdinand Marcos. Ito raw ay bilang paggunita sa kadakilaan niya noong panahon ng Hapon."
0,"Mga alagad daw ni Bise Presidente Leni Robredo ang naghain ng petisyon sa Commision on Elections (Comelec) upang kanselahin ang certificate of candidacy (COC) ni Ferdinand “Bongbong” Marcos Jr. Isang post noong Miyerkules, Nobyembre 3, sa Facebook page na “Glenn Chong” ang nagsabing mga kampon daw ni Bise Presidente Leni Robredo ang naghain ng petisyon upang kanselahin ang certificate of candidacy (COC) ni Ferdinand “Bongbong” Marcos Jr. Sabi ng Facebook post, “MALAYO PA ANG HALALAN PERO THIS EARLY DESPERADO NA ANG KALABAN… Ang paghain ng petisyon ng mga kampon ni Fake Nanay upang kanselahin ang COC ni BBM ay isang black propaganda lamang.” "
0,"Dahil sa desperasyon, nilagyan ng mga tagasuporta ni Vice President Leni Robredo ng pink ribbon sticker ang mga saging."
0,Sinabi raw ni Commission on Elections (Comelec) spokesperson James Jimenez na walang malinaw na basehan upang idiskalipika si Ferdinand “Bongbong” Marcos Jr.
0,Sinabi ni Leni Robredo na si Bongbong Marcos ang pangulo niya sa 2022.
0,"Isang post na kumakalat sa TikTok ang nagsasabing si Ferdinand “Bongbong” Marcos Jr. daw ang gumawa ng batas para sa National ID system. Isang post noong Oktubre 10 mula sa isang TikTok user na si “@rexur109” ang nagsasabing si Ferdinand “Bongbong” Marcos Jr. daw ang gumawa ng batas para sa national ID system ng bansa. Bagamat hindi nakalagay sa pamagat ng post ang sabi-sabi, makikita sa kabuuan ng bidyo ang linyang “C BBM pala gumawa ng batas na National ID.”"
0,"Ibinasura na ang lahat ng kaso na may kinalaman sa nakaw na yaman ng mga Marcos. May isang post na ginawa noong Oktubre 21 sa Facebook page na “Atty. Larry Gadon 2022” na nagsasabing ibinasura na ang lahat ng kaso tungkol sa nakaw na yaman ng pamilyang Marcos. Ito ang sabi sa post, pati na rin sa kalakip na larawan: “Yung sinasabi ni Sen. Manny Pacquiao na ibalik yung nakaw na yaman ng mga Marcos na mag- sorry, lumang tugtugin na yan. Dapat niyang maintindihan lahat ng kaso ng mga nakaw na yaman na sinasabi nila ay na-dismiss na.” Ayon sa post, galing umano ang pahayag kay Larry Gadon noong Oktubre 19. Makukumpirmang sinabi ni Gadon ang pahayag tungkol sa mga kaso ng nakaw na yaman ng mga Marcos sa edisyon noong Oktubre 19 ng palabas na “Usaping Bayan” ng SMNI News, simula 3:12. "
0,"Binuksan ng mag-asawang dating diktador na si Ferdinand Marcos at dating first lady na si Imelda Marcos ang kanilang mga Swiss bank account noong 1954 at 1963. Sa kanyang bidyo sa YouTube noong Abril 2020, sinabi ng dating manunulat na si Rita Gadi na binuksan ang mga Swiss bank account ng mag-asawang Ferdinand at Imelda Marcos noong 1954 at 1963. Ayon kay Gadi, binuksan ng dating first couple ang kanilang Swiss bank accounts gamit ang mga alyas na William Saunders at Jane Ryan. Dagdag niya, “Hindi pa presidente si Marcos. Abogado pa lang siya at congressman pa lang siya. Bagong kasal pa lang.” "
0,Kagagaling lang ng Filipinas sa Ikalawang Digmaang Pandaigdig nang maging pangulo si Ferdinand Marcos. Isang post na ginawa ng Facebook page na “PSSAP MEDIA” noong Oktubre 24 ang nagsasabing naging pangulo si Ferdinand Marcos noong kagagaling lang ng Filipinas sa Ikalawang Digmaang Pandaigdig o World War II. Ito ang sabi sa simula ng post: “Noong naging presidente si Marcos walang pera ang bansa natin kasi kagagaling lang natin sa World War II at kahit bigas kinakapos tayo.”
0,"Nais daw ibalik ni Bise Presidente Leni Robredo sa dati ang suweldo ng mga pulis at sundalo dahil inaabuso lamang naman nila ang mataas na sahod. Nag-upload ang isang Facebook page na “M.I.U WIFEY” ng isang pekeng quote card kasama ang larawan ni Bise Presidente Leni Robredo. Ayon sa quote card na ito, sinabi umano ni Robredo, “Iyong mga pulis at sundalo, inaabuso na nila ang kanilang suweldo kaya dapat ibalik na sa dati, kaysa naman sila lang ang nakikinabang sa ating pera.” "
0,Ibinenta raw ng dating pangulong Corazon Aquino ang Philippine Airlines (PAL) sa negosyanteng si Lucio Tan.
0,Hindi ibinalita ng media ang pagpunta ni dating senador na si Ferdinand “Bongbong” Marcos Jr. sa Tacloban pagkalipas ng Super Typhoon Yolanda noong 2013.
0,Kinumpirma raw ng Commission on Elections (Comelec) na diskalipikado na si Bise Presidente Leni Robredo sa pagtakbo bilang pangulo sa halalan sa 2022.
0,"Si dating senador Ferdinand “Bongbong” Marcos Jr. daw ang pangunahing nagpanukala ng batas para sa libreng edukasyon sa lahat ng panlalawigang unibersidad, at hindi si dating senador Paolo Benigno “Bam” Aquino IV."
0,"Hindi pumunta si Leni Robredo sa Bicol habang siya ay bise presidente, o simula noong Hunyo 30, 2016, hanggang ngayon. "
0,Ang Ninoy Aquino International Airport ay proyekto ni dating pangulong Ferdinand Marcos.
0,Proyekto raw ni Ferdinand “Bongbong” Marcos Jr. ang Bangui Bay Wind Farm na matatagpuan sa Ilocos Norte.
0,"Hindi ibinalita ng midya ang pagdalo ni dating senador at ngayon ay kandidato sa pagkapangulo at na si Ferdinand “Bongbong” Marcos Jr. sa pagdating ng mga labi ng 42 sa 44 na nasawing pulis na kasapi ng Special Action Force, na mas kilala sa tawag na “SAF 44,” sa Villamor Airbase noong Enero 29, 2015."
0,"Ayon sa isang Facebook post noong Oktubre 7, ang nag-ilaw ng pink sa Tokyo Skytree para kay Bise Presidente Leni Robredo."
0,Nanalo raw si Bise Presidente Leni Robredo dahil sa pandaraya ng Liberal Party at Smartmatic.
0,"Binigyan ng dating pangulong Ferdinand Marcos ng Nutribuns ang batang si Michael Jordan sa Wilmington, North Carolina, noong Disyembre 24, 1969."
0,Si dating senador Bongbong Marcos ang nag-iisang senador na hindi tumanggap ng Priority Development Assistance Fund (PDAF) noon.
0,Isa raw sa mga proyekto ng diktador na si Ferdinand Marcos ang Nutribun na ipinamimigay sa mga eskuwelahan noong dekada ’70.
0,"Iniligtas daw ng diktador na si Ferdinand Marcos ang Filipinas mula sa Communist Party of the Philippines, New People’s Army, at National Democratic Front (CPP-NPA-NDF) sa pamamagitan ng pagdedeklara ng Batas Militar noong 1972."
0,Ikinakampanya na raw ni Davao City Mayor Sara Duterte ang tambalang Bongbong Marcos at Rodrigo Duterte para sa susunod na eleksiyon. 
0,Sinisiraan na raw ng United States si Ferdinand “Bongbong” Marcos Jr. dahil sa takot na baka siya ang maging susunod na presidente ng Filipinas. 
0,Ipinahayag na ni Senador Imee Marcos ang presidential-vice presidential tandem nina dating senador Bongbong Marcos and Davao City Mayor Sara Duterte para sa halalan sa 2022.
0,nagdeklara na raw ni Davao City Mayor Sara Duterte-Carpio nitong Enero 2021 na kakandidato siya sa pagkapangulo sa halalan sa 2022. 
0,sinusuportahan daw ng tagapagsalita ng Commission on Elections na si James Jimenez ang “Run Sara Run” campaign.
0,kumalat ang video na ini-upload noong Pebrero 2 na kinumpirma na raw ni Leyte 4th District Representative Lucy Torres-Gomez ang kanyang pagtakbo sa pagkasenador sa eleksiyon sa 2022.
0,kumalat din ang mga tsismis na sinabi raw ni Kris Aquino na mapipiltan siyang kumandidato sa pagkapangulo kung tatakbong pangulo ang sinomang Marcos. 
0,"ipinag-utos daw ni Presidente Duterte noong Pebrero 28, 2021, na huwag nang sa Smartmatic kumuha ng vote-counting machines ang bansa."
0,"sinabi ni Presidential Communications Undersecretary Lorraine Badoy na gawa-gawa lang daw ng Communist Party of the Philippines, New People’s Army, at National Democratic Front o CPP-NPA-NDF ang salitang “red-tagging.”"
0,inilabas ng Armed Forces of the Philippines Information Exchange ang listahan na nagpangalan sa 27 na miyembro ng NPA na napatay o nadakip habang estudyante pa sila sa University of the Philippines.
0,si Vice President Leni Robredo raw ay miyembro ng CPP-NPA-NDF.
0,si Senador Risa Hontiveros ay miyembro rin daw ng CPP-NPA.
0,"may kumalat na sabi-sabi nitong Marso 2021 na mamimigay daw ng P10,000 na ayuda ang gobyerno para sa bawat Filipinong naapektuhan ng pandemya."
0,may kumalat na graphic na nagsasabing kailangan na rin daw iparehistro ang mga bisikleta.
0,may post na nagsabing lahat ng nagparehistro para sa emergency subsidy program gamit ang ReliefAgad app ay makatatanggap lamang ng kanilang pera sa pamamagitan ng GCash. 
0," mayroong isang post na nagsabing makakatanggap daw ang senior citizens ng P6,000 na social pension mula sa DSWD bawat taon."
0, may kumalat ding video na nagsasabing muling bubuksan ang Bataan Nuclear Power Plant.
0,"Madadagdagan na naman ang presyo ng produktong petrolyo sa Martes, Mayo 23, ayon sa pahayag ng ilang kumpanya ng langis nitong Lunes. Sa pahayag ng Caltex, ipatutupad nila ang ₱0.80 na dagdag presyo sa bawat litro ng gasolina at ₱0.60 naman ang ipapatong sa kada litro ng diesel sa Martes. Aabot naman sa ₱0.10 ang itatapyas sa kada litro ng kerosene. Magpapatupad din ng kahalintulad na price rollback ang Shell at Seaoil habang ang Jetti Petroleum ay magro-rollback ng ₱0.80 sa kada litro ng gasolina at ₱0.60 naman sa diesel. Humabol din ang Cleanfuel na magtataas din ng presyo ng gasolina at diesel. Idinahilan ng mga oil company ang inaasahang pagtaas ng demand ng China."
0,"Paliwanag ng korte, hindi napatunayan ng prosekusyon ang pagkakasala ni Napoles sa mga nasabing kaso. Ipinaliwanag ng hukuman, ang mga alegasyon laban kay Napoles sa mga naturang kaso kung saan siya inabsuwelto ay “predicate crimes” ng plunder sa kaso ni Ramon Revilla, Jr. noong 2014 kung saan siya ay isinakdal na at hinatulan. Bukod kay Napoles, pinawalang-sala rin ang mga kasamahang akusado na sina Gondelina Amata, Ofelia Ordoñez, Sofia Cruz, Evelyn Sucgang, Francisco Figura, Ma. Rosalinda Lacsamana, Marivic Jover, Consuelo Lilian Espiritu, Victor Roman Cacal at Maria Ninez Guanizo. "
0,"Sinuspindi na ng Maritime Industry Authority (MARINA) nitong Lunes, ang operasyon ng nagbanggaang dalawang barko sa karagatang bahagi ng Cebu kamakailan. Ito ang kinumpirma ni MARINA enforcement service director Ronald Bandalaria, at sinabing hindi na muna pinapayagang bumiyahe ang MV St Jhudiel na pag-aari ng Supercat Fast Ferry Corporation, at ang cargo vessel na LCT Poseidon 2. Ang nabanggit na cargo vessel ay pag-aari ng Primary Trident Marine Solutions. Idinahilan ni Bandalaria, hihintayin pa nila ang resulta ng imbestigasyon kaugnay sa insidente. “They will be suspended until such time that they validate that the vessel are fit to go on its intended voyage. We have to validate kung seaworthy ‘yung vessel,” aniya. "
0,"Lumalakas pa rin ang Super Typhoon Mawar habang papalapit sa bansa. Sa weather bulletin ng Philippine Atmospheric, Geophysical and Astronomical Services Administration (PAGASA), huling namataan ang bagyo 1,840 kilometro silangan ng Southeastern Luzon nitong Huwebes ng gabi. Paglilinaw ng PAGASA, nasa labas pa rin ng bansa ang bagyo na patuloy pa ring tumatahak sa Philippine Sea. Taglay ng bagyo ang hanging 205 kilometer per hour (kph) malapit sa gitna at bugso na hanggang 250 kph. Kumikilos ito pa-kanluran sa bilis na 20 kph. Apektado ng hangin nito ang mga lugar na sakop ng 550 kilometer mula sentro ng bagyo. Sa pagtaya ng PAGASA, ang bagyo ay nasa 1,625 kilometro silangan ng Southeastern Luzon ngayong Biyernes dakong 8:00 ng umaga. Dakong 8:00 ng gabi, Mayo 26, inaasahang nasa 1,570 kilometro silangan ng Central Luzon ang bagyo. "
0,"Tiniyak ng Department of Trade and Industry (DTI) na sapat ang suplay ng pangunahing bilihin kahit pa nagbabadyang tumama sa bansa ang panibagong kalamidad. Pagbibigay-diin ni DTI Undersecretary Ruth Castelo, mayroong suplay ng mga pangunahing bilihin na tatagal hanggang 40 araw. Kaugnay nito, sinabi ni Castelo na maaaring magpatupad ng price freeze para sa pangunahing produkto ang mga lokal na pamahalaan, ito ay sa oras na magdeklara ng state of calamity ang mga local government unit na tatamaan ng bagyo. Nauna nang isinapubliko ng Philippine Atmospheric, Geophysical and Astronomical Services Administration (PAGASA) na papasok ang super bagyo sa bansa ngayong Biyernes ng gabi o Sabado ng madaling araw. "
0,Tatagal aniya ng 30 araw ang huling bahagi ng cleanup operations. Nakatakdang umalis sa Subic ang barko sa Mayo 28 ng gabi at inaasahang darating sa Batangas kinabukasan. 
0,"Inaasahan na naman ang pagtaas ng presyo ng gasolina sa Martes, Mayo 30. Aabot sa ₱1 hanggang ₱1.20 ang posibleng idagdag sa presyo ng kada litro ng gasolina ng Unioil Petroleum Philippines. Hindi naman tataas ang presyo ng diesel ng naturang kumpanya."
0,"CAGAYAN — Pinangunahan ng mga miyembro ng Enforcement and Regional Monitoring, Control, and Surveillance Operations Center ng Bureau of Fisheries and Aquatic Resources (BFAR) ang pagsasagawa ng inspeksyon sa mga isdaan ng mga pampublikong pamilihan sa mga baybaying munisipyo sa lalawigang ito. Isinagawa ang surveillance sa Aparri, Camalaniugan, Sanchez Mira at Claveria upang subaybayan ang paggalaw ng species ng isda na ibinebenta para sa domestic consumption. "
0,"Posibleng sa Biyernes pa lalabas ng Philippine area of responsibility (PAR) ang bagyong Betty, ayon sa Philippine Atmospheric, Geophysical and Astronomical Services Administration (PAGASA) nitong Lunes. Sa 11:00 am weather bulletin ng PAGASA nitong Lunes, huling namataan ang bagyo 470 kilometro silangan ng Aparri, Cagayan o 475 kilometro silangan ng Calayan, Cagayan. Kumikilos ito pa-hilagang kanluran sa bilis na 15 kilometers per hour (kph). Taglay pa rin ng bagyo ang lakas ng hanging 155 kph malapit sa gitna at bugso nito na hanggang 190 kph. "
0,May mga sikat na page at public group sa Facebook kung saan ibinibida ang mga scholarship ng Department of Science and Technology (DOST).
0,nagdedebate diumano tungkol sa foreign policy ang mga kandidato sa pagka-pangulo na sina Sen. Manny Pacquiao at Ferdinand Marcos Jr.
0,KALAT na kalat na ngayon sa social media ang chikang pinagsalitaan umano ng masama ni Sarah Lahbati ang mga magulang ni Richard Gutierrez. Pinagpiyestahan ng mga Marites ang isang quote card sa Facebook kung saan sinabi raw ni Sarah na na-brainwash si Richard ng kanyang mga in-laws si Richard kaya bigla itong nagbago. Nakasaad din sa naturang FB post na hindi rin daw inalagaan nang mabuti ng father-in-law niyang si Eddie Gutierrez ang asawa nitong si Annabelle Rama. 
0,"Sa araw ng eleksyon, Makabayan Coalition, muling binansagang komunista"
0,"Ineendorso ng 7-11 Convenience Store ang pagkapangulo ni Leni Robredo. Ayon sa post: Medium sana bibilhin ko, kaso napaLARGE ako ng wala sa oras! Lupet ng strategy ng 7-11.'"
0,"Ginaya ni Prime Minister Lee Kuan Yew ng Singapore ang ""guide"" na sinulat ni Ferdinand E. Marcos sa librong ""New Society"""
0,Ang EDSA I Movement ay isang coup d'etat na kagagawan ng mga Amerikanong CIA. Kaya lang nagpunta yung mga tao doon ay dahil sa hamburger at artistang pumunta. 
0,Laganap ang mga rebelde kaya dineklara ang Martial Law noong 1972
0,Magandang ang naidulot ng Martial Law para sa larangan ng foreign affairs ng bansa
0,Naging safe ang mga Pilipino dahil sa War on Drugs ni Duterte
0,"Hindi raw diktador si Ferdinand E. Marcos dahil pinahihintulutan ng 1935 constitution ang Batas Militar, samantalang diktatoryal ang pagkakabuo ng 1987 Constitution."
0,Sense of nationhood at pride ang ambag ni Ferdinand E. Marcos
0,"Walang kinalaman si Ferdinand ""Bongbong"" Marcos Jr. sa rebisyunismo ng kasaysayan"
0,Pambabatikos lang ng mga kalaban ang pagiging diktador ni Ferdinand E. Marcos
0,"Nakapagtapos ng degree si Ferdinand ""Bongbong"" Marcos Jr. mula sa Oxford University"
0,Niligtas ng Martial Law ang mga Pilipino mula sa komunismo
0,"Ginamit ng Diyos si Ferdinand E. Marcos, Sr. upang maging ""steward"" ng kayamanan niya sa mundo"
0,Bumagsak ang ekonomiya ng Pilipinas dahil kay Cory Aquino
0,Naging Tigre ng Asya ang Pilipinas noong diktaturya ni Ferdinand E. Marcos
0,Pinasara ng mga Aquino ang Bataan Nuclear Power Plant para hindi maalala ng mga Pilipino ang proyektong ito ng mga Marcos
0,"May ""coalition government"" sa pagitan ng kampo ni VP Leni Robredo at CPP-NPA-NDF"
0,Okay ang Martial Law dahil matindi ang komunismo noong 1970s at 1980s
0,"Ginagamit ng mga ""Dilawang DDS"" ang Omicron variant para pigilan ang BBM-Sara caravan"
0,Dinaya raw ni VP Leni Robredo ang 2016 Vice-Presidential elections
0,"""Naranasan natin ang masagana productiong production sa agriculture sa ilalim ng Masagana 99. Isa ito sa mga aspeto ng modelong maaaring gayahin at ulitin."""
0,Pagmamay-ari ng Tallano clan ang kapuluan ng Pilipinas
0,Nagresulta sa kapayapaan ang pakikipag-usap ng administrasyong Duterte sa mga rebeldeng grupo
0,"Noong Abril 21, inilathala ng Journal News ang isang balita sa panulat ng isang Lee Ann P. Ducusin na nagsasabing ang tagapagtatag ng Communist Party of the Philippines (CPP) at kasalukuyang chief political consultant ng National Democratic Front of the Philippines (NDFP) na si Prop. Jose Maria Sison ay umaming nagsisilbi daw siyang tagapayo kay Vice President Leni Robredo at sa kanyang tagapagsalita na si Atty. Barry Gutierrez. Ang artikulo ng Journal News ay naglalaman pa ng mga diumano’y sipi sa mga pahayag ni Sison at mga linya galing sa Ang Bayan, ang opisyal na pahayagan ng CPP, na umano’y nagpapatotoo sa impluwensya ng CPP sa kampanya ni Robredo. Iginiit pa ng artikulo na ibinahagi ng “isang intelligence officer” ang isang “tactical intel report” sa Journal News na nagbababala na si Gutierrez ay sangkot sa lokal na makinarya ng CPP at may kinalaman sa pag-uusap nina Robredo at Sison. "
0,"Noong Abril 15, nagpost sa kanyang Facebook account ang isang “Anna Malindog-Uy” na tinatawag ang kanyang sarili na mananaliksik at akademiko, ng maraming akusasyon laban sa Rappler at GMA News at tinawag ang media outfits na ito na “insecure, bitter, desperado,” at mga sinungaling, dahil inulat daw nilang ang may-ari ng SMNI at lider ng relihiyong Kingdom of Jesus Christ (KJC) na si Apollo Quiboloy ay nasa “Most Wanted List” ng United States Federal Bureau of Investigation (FBI). Sagot ni Malindog-uy ang nasabing pahayag sa mga ulat na inilabas ng GMA News reporter na si Sandra Aguinaldo at ng Rappler reporter na si Lian Buan. Sinabi pa niya na hindi pa nahahatulan sa korte si Quiboloy, kaya’t hindi raw dapat tawaging pugante o nasa “wanted list” ng FBI ang pastor. “Por dios por santo naman, may tinatawag tayong presumption of innocence,” sabi ng self-proclaimed na political analyst"
0,"Sa video na inilabas ng WOW Vlog Facebook page, sinabi ng self-proclaimed political analyst at tagapangulo ng grupong National Filipinos Against Foreign Intervention na si Ferdie Pasion, na walang hatol na “guilty” ang pamilyang Marcos sa mga kasong isinampa laban sa kanila sa mga korte sa loob at labas ng bansa. Ipinaliwanag din niya na ang diktador na si Ferdinand Marcos Sr. at ang asawa nitong si Imelda, ay naipanalo na ang mga kaso laban sa kanila, na isinampa sa panahon pa ng administrasyon ni Corazon Aquino. Idiniin din ni Pasion na hindi dapat humingi ng tawad sa publiko ang mga Marcos dahil inosente naman sila. "
0,"Noong Abril 5, naglabas ang Facebook page na “Ang Malayang Balita” ng isang video na nagpapakita sa talumpati sa publiko ni Pangulong Rodrigo Duterte sa Batangas kung saan sinabi niyang mas pinalaganap ng 1987 Constitution ang sistema ng political dynasties sa bansa. “If we dwell in the present structure crafted in the Constitution, ‘e wala talagang mangyayari [nothing would happen],” [Kung mananatili tayo sa kasalukuyang istrukturang ginawa sa Konstitusyon, ‘e wala talagang mangyayari] sabi ni Duterte, kasunod ng muling paghikayat sa susunod na Kongreso na amyendahan ang Konstitusyon. Tinutukoy ni Duterte ang pariralang “ayon sa maaaring ipakahulugan ng batas,” na matatagpuan sa Artikulo II, Seksyon 26 ng Konstitusyong 1987 na naging dahilan umano sa hindi pagpapatupad sa probisyong “anti-dynasty,” dahil hindi nagpapasa ang Kongreso ng isang “enabling law” na magbabawal sa political dynasties. Kontra daw kasi ang ganitong batas sa interes ng kalakhan ng mga miyembro ng Kongreso, na bahagi ng nasabing mga dinastiya. "
0,"Campaign team ni VP Robredo, nagkakalat ng paninira laban kay Marcos Jr. Isang video ang ibinahagi ng Facebook page na “Bisdak Gaming Channel” na nag-aakusang naglunsad ang kampo ni Vice-President Leni Robredo ng “smear campaign” laban sa katunggaling presidential candidate na si Ferdinand Marcos Jr. Maririnig sa video ang boses ng isang indibidwal na nagpakilala bilang tagasuporta ni Marcos Jr. Ipinaliwanag niyang nadismaya siya nang makatanggap ng isang pamphlet na ipinamimigay ng mga nangangampanya para kay Robredo. Ayon sa video, paninira kay Marcos Jr. ang laman ng pamphlet. Higit sa 18,000 na ang komento sa nasabing video, at karamihan dito ay nagsasabing target talaga ng mga kampanyador ni Robredo na sirain ang reputasyon ni Marcos Jr. "
0,"Gabriela Women’s Party, rekruter daw ng CPP-NPA-NDF. Noong Marso 15, naglabas ng artikulo ang Philippine News Agency (PNA) – isang media outlet ng gobyerno – kung saan inakusahan nito ang Gabriela Women’s Party (GWP), na kasalukuyang may kinatawan sa Kongreso, na rekruter umano ang grupo ng Communist Party of the Philippines-New People’s Army-National Democratic Front (CPP-NPA-NDF). Sa paggunita ng International Women’s Day noong Marso 8, nagdaos ng ispesyal na press briefing ang National Task Force to End Local Communist Armed Conflict (NTF-ELCAC), kung saan inihayag ng isang nagngangalang Arian Jane Ramos na isa raw siyang dating miyembro ng NPA. Ayon kay Ramos, matagal na raw na nagrerekrut ang GWP ng mga miyembro para sa NPA. "
0,"‘Galawang Nazi’ ang fact-checking initiative ng Rappler at Vera Files. Sa isang Facebook post noong Marso 31, inihalintulad ng Facebook page na “Coach Jarret” ang fact-checking initiative ng mga organisasyong Rappler at Vera Files sa pagsunog ng mga libro ng rehimeng Nazi sa Germany. Naglalaman ang post ng screenshot ng isang artikulo mula sa American Experience na “Book Burnings in Germany, 1933,” kasama ang isa pang screenshot ng isang news article mula sa Rappler noong 2018 kung saan inanunsyo nito ang pakikipag-ugnay nito sa Meta kasama ang Vera Files at Meta para magsagawa ng fact-checking sa Facebook. "
0,"Pinagalitan ni “Father Tandag” si Leni Robredo at Kiko Pangilinan. Isang video mula sa TikTok account na si @bradd.tonski ang kumakalat ngayon kung saan ipinapakita na pinapagalitan daw ng isang “Father Tandag” sina Vice President Leni Robredo at Senador Francis ‘Kiko’ Pangilinan, na kumakandidato bilang pangulo at pangalawang pangulo. May kalakip na caption ang video na, “Sa wakas, may pari din pala na rumerespeto sa Diyos. Nasermonan sina Leni at Kiko. ‘Yan napala n’yo #LeniKiko. I salute you Father.”"
0,"Komunista si VP Robredo at lahat ng kanyang volunteers. Noong Marso 28,  isang Doffer Cabillo ang nag-post ng live video sa kanyang Facebook account kung saan makikitang inaaway niya ang campaign volunteers ni Vice President Leni Robredo at sinasabing si Robredo at kanyang mga tagasuporta ay mga “komunista.” “Wala kaming pakialam sa red-tagging, komunista talaga kayo, maraming ebidensya,” giit ni Cabillo sa video. "
0,"Kritisismo ni VP Robredo sa ‘war on drugs’, dahilan ng pagdadalawang-isip ng investors na mamuhunan sa Pilipinas. Sa video, makikita ang talumpati ni Philippine Amusement and Gaming Corporation (PAGCOR) Chair Andrea Domingo na tumagal nang mahigit sa apat na minuto. Ipinapaliwanag ni Domingo sa kanyang talumpati na “siniraan ang ating bansa at mga Pilipino” ni Bise Presidente Leni Robredo dahil sa kritisismo niya laban sa sa kampanya ng administrasyong Duterte laban sa iligal na droga. Sinabi pa ni Domingo na hindi mapapatawad ang kritisismo ni Robredo dahil maaari nitong mapigilan ang mga investor na mamuhunan sa bansa."
0,"Nadiskubre sa manual recounting ng mga boto mula sa Camarines Sur na may pre-shaded ballots na pabor ang boto kay VP Leni Robredo noong halalan 2016. Ayon sa nasabing ulat, sinabi ng abogado ni Marcos Jr. na si Atty. Vic Rodriguez na ang mga balotang may pangalan ni Robredo ay pre-shaded na, at ang mga ito ay natagpuan sa mga ballot boxes mula sa Baao, Camarines Sur – ang probinsya kung saan galing ang pangalawang pangulo. Ang mga balota ay nadiskubre umano sa pangatlong araw ng manual recount na inutos ng Korte Suprema para sa electoral protest ni Marcos. Hindi sinabi ni Rodriguez kung ilan ang mga nakitang ‘pre-shaded ballots.’"
0,"Inimbento ng CPP-NPA ang terminong ‘red-tagging’. Ayon sa isang ulat ng Philippine News Agency (PNA), ang salitang red-tagging ay ginawa ng Communist Party of the Philippines-New People’s Army-National Democratic Front (CPP-NPA-NDF) upang protektahan ang kanilang mga umano’y “legal fronts.” Binanggit sa artikulo ang mga pahayag ni Cristoni Latiban Monzon, na nagpakilala bilang isang dating rebelde, sa isang virtual press briefing na isinagawa ng National Task Force to End Local Communist Armed Conflict (NTF-ELCAC). Ayon kay Monzon, ginagamit ng mga rebeldeng komunista ang “red-tagging” para itago at protektahan ang kanilang “legal fronts” na tinanggap nang walang malay ng Commission on Election sa party-list system. "
0,"Palabas lamang ang aktong paglikas (pagbakwit) ng mga katutubong Lumad mula sa kanilang lupang ninuno nitong mga nakaraang taon, at pakana ito ng CPP-NPA, ayon sa dating lider Lumad na si Jong Monzon. Ang dating lider Lumad na si Jong Monzon, na nagsilbi rin bilang secretary-general ng “Pasakaday Salugpongan Kalimodan” (PASAKA), ay lumabas kamakailan sa ulat ng Philippine News Agency (PNA). Aniya, nakikipag-ugnayan ang mga Lumad sa Communist Party of the Philippines-New People’s Army (CPP-NPA) para palabasing patuloy na nakararanas ng harassment mula sa militar ang mga katutubo sa Mindanao. Sa isinagawang virtual press conference ng 701st Brigade ng Philippine Army at National Task Force to End Local Communist Armed Conflict (NTF-ELCAC), sinabi ni Monzon na ang CPP-NPA ang may pakana sa paglikas ng mga Lumad mula sa kanilang mga komunidad sa mga nakaraang taon, para palabasing ginigipit sila at magamit para makakalap ng pondo para sa mga “gawaing kontra-gobyerno”. Inihayag din ni Monzon na ang mga Lumad na tumutuloy sa United Church of Christ–Haran (UCCP–Haran) sa Davao City ay nagpapanggap lamang na mga bakwit (evacuees), at pakana rin ito ng CPP-NPA. "
0,"Administrasyon ng yumaong diktador na si Ferdinand Marcos ang nagpatayo sa NAIA at PGH, at nagtatag ng ilang ahensya ng gobyerno kabilang ang TESDA, SSS, at GSIS. Isang TikTok video mula 2021 na naglalaman ng mga pahayag tungkol sa dating diktador na si Ferdinand Marcos ang muling kumakalat sa iba’t ibang social media platforms. Isa sa mga pangunahing pinangangalandakan ng video ay na ipinagawa umano ng dating diktador ang Manila International Airport (MIA), na kalauna’y pinangalanang Ninoy Aquino International Airport (NAIA), at ang Philippine General Hospital (PGH) na nasa Maynila. Itinatag din umano ng administrasyong Marcos ang ilang ahensya ng gobyerno kabilang ang Technical Education and Skills Development Authority (TESDA), Social Security System (SSS), at ang Government Service Insurance System (GSIS), at iba pa."
0,Tumigil ang pagpatay sa mga katutubo nang maitatag ang NTF-ELCAC. Nag-post ang Sonshine Media Network International (SMNI) ng isang photo statement noong Pebrero 25 tungkol sa pahayag ni National Task Force to End Local Communist Armed Conflict (NTF-ELCAC) Assistant Spokesperson na si Gaye Florendo na nagsasabing tumigil daw ang pagpatay sa mga katutubo sa Surigao at sa iba pang parte ng Mindanao nang maitatag ang NTF-ELCAC.
0,"Ang orihinal na caption sa post ay nagsasabing mura ang buwanang singil ng kuryente sa Ilocos Norte noong si Marcos Jr. ang gobernador dito. Ito’y biglaang iniba at dinagdagan upang ipaliwanag na ang presyo ng kuryente ay depende pa rin sa kung gaano kadalas gumagamit ng electrical appliances ang konsumer. Isang Facebook page ang nagsabing sina presidential aspirant Ferdinand “Bongbong” Marcos Jr. at ang kanyang kapatid na si Senator Imee Marcos ang dahilan kung bakit mura ang singil ng kuryente sa Ilocos Norte. Ang pahayag na ito na batay sa post ng ‘Supporters of BBM SARA’ noong Enero 24, ay nag-viral dahil sa litrato ng resibo ng kuryente na nagkakahalaga lamang ng Php 74.64."
0,"Iniligtas ng Martial Law ang Pilipinas sa komunismo, ani dating Sen. Juan Ponce Enrile. Inilabas ng Facebook page na “BBM Is My President 2022” ang isang TikTok video nitong February 13 na naglalaman ng isang bahagi ng interview ni dating senador Juan Ponce Enrile. Ayon sa dating senador, na nanungkulan din bilang defense minister ng yumaong diktador na si Ferdinand Marcos, idineklara daw ang Martial Law para pigilan ang paglawak ng Communist Party of the Philippines (CPP). Ipinaliwanag din ni Enrile na kung hindi idineklara noon ang Martial Law, maaaring tuluyang nakapamuno sa bansa si Jose Maria Sison, na nagtatag ng CPP."
0,"Ang mga kandidatong bukas sa pagpapatuloy ng usapang pangkapayapaan ay “CPP-NPA-NDF lovers”. Nitong Enero 27, binansagang “CPP-NPA-NDF lovers” ni Pastor Apollo Quiboloy ang mga kumakandidato sa pagkapangulo na sina Ping Lacson, Isko Moreno, Manny Pacquiao, at Leni Robredo matapos nilang ipahayag sa Jessica Soho Presidential Interviews noong Enero 22 na bukas sila sa pagpapatuloy ng usapang pangkapayapaan sa pagitan ng pamahalaan at ng Communist Party of the Philippines (CPP). Sa kanyang programa sa SMNI News Channel, sinabi ni Kingdom of Jesus Christ founder at Executive Pastor Apollo Quiboloy na ang isinusulong na usapang pangkapayapaan ng CPP-NPA-NDF ay para lamang sa kapakinabangan nila kaya hindi dapat iboto ang mga kandidatong pumapabor dito. "
0,"Sabi ni Larry Gadon, si Joma Sison ang nagsagawa ng maraming pagpatay noong panahon ng Martial Law. Isang video mula sa TikTok user na si @ferdinandmarcos10 ang nagpapakita ng pagsagot ng kumakandidato sa pagkasenador na si Larry Gadon sa tanong na “Dapat bang mag-sorry ang mga Marcos para sa human rights violations noong panahon ng Martial Law?” “Hindi” ang kanyang sagot, at iginiit na karamihan sa mga pagpatay noong panahon ng Martial Law ay isinagawa ni Joma Sison, ang founder ng Communist Party of the Philippines (CPP). “Ang maraming namatay na tao noong Martial Law ay mga NPA na pinatay ni Joma dahil gusto nilang sumurender,” pahayag niya. Dagdag pa ni Gadon, hindi kailangang humingi ng tawad ang pamilya Marcos dahil idineklara ang Martial Law bilang pagtugon sa “banta ng komunismo” na isinusulong ng CPP."
0,"idineklara ni Pang. Ferdinand Marcos Jr. na special non-working holiday ang Agosto 9, araw ng state funeral ni yumaong dating Pangulong Fidel V. Ramos."
0, full capacity na umano ang COVID ward ng Chinese General Hospital at mas marami sa kanila ang may severe COVID. 
0," sinugod ng Amerika ang teritoryo ng China upang giyerahin ito. ""GIYERA NA ITO! AMERICA SUMUGOD NGAYON MISMO SA TERITORYO NG CHINA"""
0,may tsunami na tumama sa bansa kasunod ng magnitude 7.0 na lindol na naramdaman sa iba’t ibang bahagi ng Luzon Miyerkoles
0,ipinasara na ni Pangulong Ferdinand Marcos Jr. ang Unibersidad ng Pilipinas (UP)
0,ang dating vice-presidential candidate na si Dr. Willie Ong ang ipapalit ni Pangulong Ferdinand R. Marcos Jr. kay dating Health Secretary Francisco Duque III.
0," ipinangako lamang niya ang P10,000 ayuda para manalo noong #Halalan2022."
0,pinagsabihan niya ang mga guro sa mga pampublikong paaralan na huwag ipapasan sa mga magulang ang mga kakulangan sa mga silid-aralan.
0,"aprubado na ang tinatawag na BBM bill o Bayan Bangon Muli bill na umano’y magbibigay ng P10,000 ayuda sa bawat Pilipino."
0,"Bahagi ng post ang pagbatikos kay “Erika Mae Lakandula” dahil sa pagkadismaya umano nito sa tagumpay ni Ferdinand Marcos Jr. sa nagdaang halalan. Ayon sa post, si Lakandula ay ipinanganak noon lamang 1999 at nag-aaral sa “Bagong Bangag University of the Philippines.” “Nakabasa lang ng libro feeling biktima ng Martial Law,” ayon sa post."
0,binalot ng kulay pula at berde ang mga kilalang landmarks sa ibang bansa matapos ang pagkapanalo ni Ferdinand Marcos Jr. at Sara Duterte-Carpio noong nagdaang Halalan.
0,"43 milyon lamang ang rehistradong botante sa nagdaang eleksyon at sobra ng 19 milyon ang bumoto noong May 9, 2022 elections."
0," wala nang utang ang Pilipinas dahil binayaran na ito ni Pangulong Rodrigo Duterte. Ang video ay may pamagat na: “WALA NANG UTANG ANG PILIPINAS! BINAYARAN NA NI DUTERTE! KASO HINDI BINALITA NG ABS, GMA, RAPPLER.” "
0,"naantala ang proklamasyon nina President-elect Ferdinand Marcos, Jr. at Vice President-elect Sara Duterte-Carpio dahil sa diumano’y pagtutol ni Vice President Leni Robredo."
0,sinabi ng aktor na si John Arcilla ang pahayag na kumakalat sa Facebook tungkol sa resulta ng nagdaang halalan.
0," P1 bilyon ang nagastos ni Vice President Leni Robredo sa kaniyang kampanya noong #Halalan2022, na siya umanong nakasaad sa statement of contributions and expenditures (SOCE) na isinumite ng kampo niya sa Commission on Elections noong Hunyo 7."
0,"sinabi ni dating Vice President Leni Robredo sa kanyang mga opisyal na social media account na “deserve” na “mapahiya” ng blogger, transgender, at tagasuporta ni Pangulong Ferdinand “Bongbong” Marcos Jr. na si Sass Rogando Sasot dahil umano sa pagpapakalat nito ng “fake news.”"
0, pumanaw na ang aktres at TV Host na si Kris Aquino. “Just in: Bangkay Ni Kris Aquino Dumating Na Sa Pinas | Kris Aquino Pumanaw Na | Kris Aquino Update!”
0,J.CO Philippines na mayroon itong mass hiring na ang tanging tatanggapin ay mga “pinklawan” 
0,sinabi diumano ni VP Leni Robredo na dapat ay handang mamatay ang libo-libong sundalo para sa Scarborough Shoal.
0,tinawag ni Kris Aquino na “bastos” at “walang respeto” ang mga taga Tarlac City
0,kumakalat sa Facebook na diumano’y tweet daw ng panganay na anak ni Vice President Leni Robredo na si Aika. 
0,"sinabi ni Sandro Marcos, ang panganay na anak ni Bongbong Marcos Jr., na dapat ring patawan ng buwis sa Pilipinas ang mga seafarer, nurse at iba pang sektor na kumikita nang malaki sa ibang bansa. "
0,"may ""naisiwalat"" ang tagapagsalita ni Vice President Leni Robredo na si Atty. Barry Gutierrez ukol sa plano umano nilang mandaya sa darating na halalan. Ayon sa naturang video, nadulas umano si Gutierrez sa interview sa kaniya sa programang ""Sa Totoo Lang"" ng One PH noong Pebrero 18 sa pagsabing may “surprise” na mangyayari sa dulo ng bilangan ng mga boto sa Halalan 2022. Ito raw ang pruwebang may planong mandaya sa Mayo 9 ang kampo ni Robredo."
0,"kumpleto ang kumakalat na Tiktok video ng speech ni Sharon Cuneta sa Negros Occidental People’s Rally ng Robredo-Pangilinan team sa Bacolod City. Sa video, makikitang sinabi ni Megastar na si presidential aspirant Leni Robredo ang magiging kauna-unahang presidente na paniniwalaan ng NPA at kaibigan ng Abu Sayyaf."
0,"binayaran siya ng aabot sa P5 milyon para kumanta sa campaign rally ni Vice President Leni Robredo at katandem na si Senador Kiko Pangilinan noong nakaraang linggo. “GG, 1 to 5 million per artist offer,” saad ng komento nang i-share ni Dela Torre ang poster para sa naturang event."
0,"simbolo ng demonyo ang hand sign na ginawa nina Bise Presidente Leni Robredo at Sen. Kiko Pangilinan sa kanilang campaign rally sa Negros Occidental noong Marso 11. Isang Facebook user ang nagbahagi ng larawan nina Robredo at Pangilinan mula sa rally, at tinawag niyang “devil’s horn” umano ang ginawa nilang hand signal. Dagdag pa ng nag-post, ito raw ang bagong hand sign ng “Pinklawan.” Kasama sa kaniyang post ang larawan na nagpapakita ng evil spirit sign at satanic salute."
0,"totoo ang headline ng “DUTERTE NEWS TV” YouTube channel na nagsasabing “tuwang-tuwa” si Vice President Leni Robredo ng itambal kay vice presidential candidate Sara Duterte-Carpio, at na sumasang-ayon ito na hindi talaga mananalo ang running mate na si Sen. Francis Pangilinan. Lumabas noong Marso 24, ang buong headline ay “LENl TUWANG TUWA NG ITAMBAL KAY lNDAY SARA! OK LANG DAW DAHlL HlNDl NAMAN TALAGA MANANALO Sl KlK0!”"
0,"totoong na-stress at gustong paalisin nina Senador Richard Gordon at Senador Francis Pangilinan si Kris Aquino nang sorpresang nagpunta ito sa Tarlac People's Rally sa kabila ng kanyang karamdaman. Sa post ng isang Facebook user noong Marso 26, may caption ito na “Stress sila sa pagsulpot ni Kris nakasimangot si Gordon at Kiko..gusto na paalisin si Kris.”"
0,"Ayon sa isang netizen, mas maraming atrocities ang isinagawa ng Aquino administration kumpara sa panahon ng batas militar, ayon umano sa declassified CIA documents."
0,"Ayon sa isang post ng isang netizen sa Facebook, ipinapahiwatig umano sa isang clipped video ni outgoing Vice President Leni Robredo na sinasabi raw nitong lahat ng 31 milyong botante na pumabor kay presumptive President Bongbong Marcos ay “trolls.”"
0,"Bagong Terminal ng Mactan Cebu International Airport, proyekto ng administrasyong Duterte"
0,Direkta at number 1 na recruiter ang Kabataan Partylist ng NPA sa hanay ng kabataan gamit ang kanilang underground component na Kabataang Makabayan. Mismong si Sarah Elago ang nagsabi na pumunta na ang mga miyembro sa kanayunan at lumahok sa armadong pakikibaka.
0,"Ayon sa tweet ng Angat Buhay New Government nitong May 18, hindi pa tapos ang laban. Sabi raw ni outgoing VP Leni Robredo, EDSA ang susunod na venue para patalsikin ang mga kawatan na nanalo sa katatapos na halalan. Tinawag din nitong ""misinformed"" ang 31 million na botante."
0,Laman nito ang pagpapawalang-sala kay dating Unang Ginang Imelda Marcos at sa isang Hector Rivera kaugnay sa iligal na pagbukas ng bank accounts sa Switzerland. Naglagay ang uploader ng text sa video na nagsasabing ibinasura na ang mga kasong isinampa ni dating Pangulong Cory Aquino upang manakaw raw ang ill-gotten wealth ng Marcoses.
0,"Ayon sa isang post ng Twitter netizen, ‘brainchild’ umano ni dating first lady Imelda Marcos ang Manila Baywalk Dolomite Beach."
0,Pinondohan ng mga oligarko ang iba't ibang organisasyon upang magprotesta para mapatalsik si Ferdinand Marcos Sr.
0,"Patong-patong raw ang kaso ni VP Leni Robredo ayon sa Tiktok entry ni user ‘php.original.’ Ang sabi sa video, may mga kaso pang kinakaharap si Robredo dahil sa pagtatangkang patalsikin si Pangulong Duterte."
0,"Ayon sa isang retiradong mamamahayag, may koneksiyon daw si President-elect Ferdinand Marcos Jr. sa Louis Vuitton CEO dahilan para bumisita ito sa Pilipinas at gawin itong fashion capital ng mundo."
0," si dating Pangulong Corazon “Cory” Aquino ang pumirma ng batas para sa kontraktuwalisasyon ng mga manggagawa. Sa nasabing video na may titulong “Oh! Kabataan alam mo ba ito? Kasaysayang itinago ng mga Pinklawan!” ay maririnig ang ganitong voice over o pagsasalaysay: “Narito ang mga malalaking proyekto ni dating pangulong Maria Corazon Cojuangco Aquino […] Number 13, nag-approve ng contractual 5 months, pabor sa mga negosyanteng Chinese.”"
0,"Noynoy Aquino, Mar Roxas at Leni Robredo, ibinulsa ang pondo para sa mga nasalanta ng bagyong Yolanda"
0,Nawalan ng suporta si Ferdinand Marcos Sr. mula sa US dahil sa diumanong pagtataguyod niya ng mga makabayang polisiya sa ekonomiya na pumapabor sa mga Pilipino
0,"Leni-Kiko tandem, tumangging isiwalat ang kanilang SOCE"
0,"3500 toneladang ginto, ipinuslit raw ni dating Pangulong Noynoy Aquino sa Thailand"
0,"Noong panahon ni Ferdinand Marcos Sr., naging superior pa ang Pilipinas sa Amerika. Dahil sa tapang at talino ni Marcos ay hindi ito naging papet ng Estados Unidos."
0,"Mga Pilipino, makakatanggap na ng 20K dahil sa panukalang 'Bayan Bangon Muli'"
0,Nasugpo ni Pangulong Rodrigo Roa Duterte ang korapsyon at problema sa droga
0,"Pagmamay-ari ng ni Ferdinand marcos Sr. ang 1,715,000 metric tonnes na ginto sa 172 banks sa buong mundo. Kung mawiwithdraw ito ng mga Marcos, magiging superpower country ang Pilipinas. Ngunit humahadlang ang Amerika na makuha ito ng mga Marcos kaya ayaw ng Makerika na may isang Marcos na maging presidente ng Pilipinas. Naihanda na sana ni Marcos Sr. ang ginto para sa maunlad na kinabukasan ng Pilipinas pero pinatalsik siya ng mga Oligarko noong 1986"
0,Maraming kumakalat na balita laban kay VP Leni Robredo na inaakusahan ito na pumunta sa Balesin Island imbes na tumulong sa mga nasalanta ng pag-alboroto ng Mt. Bulusan.
0,"Leni Robredo, pinasalamatan ang CPP NPA sa relief operations sa Sorsogon"
0,"May matibay na batayan na karamihan sa tinatayang 3,000 na mga pares ng sapatos ni Imelda Marcos ay regalo ng mga shoemakers ng Marikina"
0,"Kumakalat ngayon sa social media ang bali-balitang mayroon DAW ipinamamahaging PHP 10,000 na ayuda para sa mga tagasuporta nina Bongbong Marcos, Sara Duterte, at Robin Padilla. Kumakalat ngayon sa social media ang bali-balitang mayroon DAW ipinamamahaging PHP 10,000 na ayuda para sa mga tagasuporta nina Bongbong Marcos, Sara Duterte, at Robin Padilla."
0,Ipinahiwatig ng isang netizen sa kaniyang Facebook post na censorship daw ang dahilan kung bakit ipinatanggal ng ABS-CBN sa YouTube ang isang stolen video na naglalaman ng isang interview sa pagitan ni Senador Imee Marcos at ang mamamahayag na si Karen Davila.
0,May kumakalat na quote card na nagsasabing madadagdagan daw ng 2 taon ang K+12 Program ng bansa.
0,"NSO, pinatunayang mas matipid raw ang gobyerno ng diktador na si Marcos kung ikukumpara sa ibang administrasyon"
0,"JOSE RIZAL, HINDI RAW TALAGA NA-TEGI NOONG 1896?! KASAMA RAW NI FERDINAND MARCOS SR. SA PAGTATAG NG WORLD BANK? 😳 Ito ang sinabi ng isang Karen Hudes, na nagpapakilala bilang dating abogado ng World Bank. Sa isang video, na ipinost ng Tiktok user na si @fhillvac00, sinabi ni Hudes na hawak daw noon nina Rizal at Marcos ang kayamanan ng mundo at ipinasok daw ito sa binuo nilang institusyon na ngayon ay kilala na natin bilang ang World Bank."
0,"May 7,000 metric tons si Ferdinand Marcos Sr. na naka-time deposit ng 50 years mula 1950 hanggang 2000. Pinatigil ng dating pangulo ng Amerika na si Richard Nixon ang pag-convert ng ginto sa dolyar kaya hindi na ito magamit para makapag-imprenta ng pera."
0,"LENI ROBREDO, PINAGPILIPITAN DAW IPASOK ANG SARILI SA ADMINISTRASYON NI MARCOS, JR.? 😳😱 Sa nalalapit na inagurasyon ni Bongbong Marcos bilang Pangulo, usap-usapin din ang binubuo niyang gabinete at ang mga taong pinipili niya. Kaugnay nito, may chika naman ang Facebook user na si Anthony Sumagui, na nagsabing ipinasok na rin daw si Leni Robredo sa gabinete ni Marcos para sa 'unity' at dahil na rin ipinagsisiksikan niya umano ang kanyang sarili sa papasok na administrasyon."
0,Si Robin Padilla nga ba ang dahilan kung bakit natapos ang pangbobomba at may peace talks sa Mindanao
0,"Lahat ng isla sa Pilipinas ay binigyan ng mga proyekto sa Build, Build, Build program at Private-Public Partnership flagship projects ni Pangulong Rodrigo Roa Duterte"
0,"Umiikot ngayon sa Facebook ang event page ng user na si ""Lucas de Venecia"". Pinamagatan itong ""The Inauguration of the 17th President of the Republic of the Philippines : Maria Leonor 'Leni' Gerona Robredo"". Ikinalat naman ito sa Tiktok ng user na si @happylisa74."
0,"Leni Robredo, lumipad ng US para magplano laban sa uupong administrasyon"
0,"""Land of Ophir"" o ""Land of Gold"" raw ang Pilipinas ayon sa Bibliya at si Ferdinand Marcos Sr. ang naatasang tagapangalaga ng sinasabing ginto"
0, napatalsik sa University of the Philippines ang political science associate professor na si Dr. Jean Encinas-Franco matapos diumanong maliitin niya ang tambalan nina President-elect Ferdinand Marcos Jr. at Vice President-elect Sara Duterte-Carpio. 
0,pumunta si Vice President Leni Robredo sa Korte Suprema upang patalsikin ang proclaimed Philippine President na si Ferdinand “Bongbong” Marcos Jr. Ipinakita sa video ang mga katagang “Robredo pumunta sa Supreme Court para patalsikin agad sa pwesto si BBM? Galawang bobo talaga si Leni at Kiko. Panoorin natin ang buong balita.” 
0,Confrimed NPA (New Peoples Army) member daw si Ka Leody De Guzman ayon sa mga sagot niya noong SMNI Debate.
0,Sinabi ni Ferdinand “Bongbong” Marcos Jr. na babalik na sa ere ang ABS-CBN
0,Isang netizen ang nagpost ng isang tweet kung saan isinasaad ang kanyang dismaya sa “Angat Buhay Foundation” (@angatbuhayph) na nagsasabing “WARNING TO TOURISTS: ITS NO FUN HERE IN THE PHILIPPINES DO NOT VISIT!”
0,"Ayon sa isang Facebook post ng Palawan Star, opisyal na nagpahayag raw si Vice President Leni Robredo ng kanyang pagkatalo sa eleksyon, habang labis na pinasasalamatan ng Marcos-Duterte tandem ang kanilang mga taga-suporta dahil sa napakalaking pagitan ng mga vote count nila at ng mga katunggali. Malinaw na inilagay sa post ang pahayag na ito, “Kanina ay nag-concede na si Leni Robredo at tinanggap na nito ang kaniyang pagkatalo kay BBM ngayong #halalan2022, habang nagpapasalamat naman kapwa si BBM at Sara sa kanilang mga taga suporta.” "
0,"Si Ferdinand Marcos Sr. ang pinakabatang naging Mayor Congressman, Governor, at Senador."
0,Ang mga libro ng Adarna Publishing House ay paraan ng CPP-NPA-NDF para ma-radicalize ang mga kabataan
0,"Ang Kontra Daya daw ay proyekto ng CPP-NPA-NDF upang isabotahe ang integridad ng elektoral na proseso, at ang convenor nitong si Assoc. Prof. Danilo Arao ay kasapi ng Communist Terrorist Group simula noong 1999"
0,Si Ferdinand Marcos Sr. ang nagpatayo ng University of the Philippines Diliman
0,"Ang Kingdom Tower sa Riyadh Saudi Arabia ay sumusuporta sa kandidatura ni Ferdinand ""BongBong"" Marcos Jr. sa pamamagitan ng pulang ilaw nito."
0,Disiplinado at malakas ang military force ng Pilipinas noong panahon ni Ferdinand Marcos Sr.
0,galing kay CBCP President Bishop Pablo Virgilio David ang kumakalat na post sa Facebook na may pamagat na “Strong words from Bishop Ambo David.”
0,Ginagamit ng mga mayayaman at negosyante ang mga party-list ng Makabayan upang makabuo ng influence at koneksyon
0,"May anunsiyo ang pamahalaan tungkol sa pagpapatupad ng umano’y “total hard lockdown” sa buong Pilipinas simula bukas, Mayo 11."
0,"namigay ng 10,000 ayuda ang Department of Social Welfare and Development (DSWD) sa mga botante."
0,totoo ang kumakalat na graphic kung saan ipinakikitang sinabi umano ni Pangulong Rodrigo Duterte na magdedeklara siya ng “failure of elections” kung magkakaroon ng dayaan sa halalan.
0,Wala raw nagawa si Leni Robredo bilang pangalawang pangulo ng bansa kundi kumontra sa administrasyong Duterte
0,bumaligtad ang mag-amang Gary at Gab Valenciano na kilalang supporter ng Robredo-Pangilinan tandem.
0,"Kung nasunod ang plano ni Ferdinand Marcos Sr., wala sanang maruruming ilog at karagatan"
0,"Sa isang sit-down interview sa Melbourne noong Marso 4, inungkat ni Australian Broadcasting Corp. anchor Sarah Ferguson ang kasaysayan ng korapsyon ng pamilya Marcos. Minaliit at binale-wala ng Pangulo ang mga pahayag na ito bilang propaganda lamang. Pagkatapos ay binanggit niya na ang mga kaso ng katiwalian ay isinampa laban sa kanyang pamilya at sila ay pumirma ng ilang quitclaims sa mga iyon. Ipinagpatuloy niya:“Everything was taken from us. We were taken to Hawaii. Everything. Everything was taken from us. We had nothing left.” (“Ang lahat ay kinuha sa amin. Dinala kami sa Hawaii. Lahat. Lahat ay kinuha sa amin. Walang natira sa amin.”)"
1,"Muli na namang pinag-uusapan ang isyu ng noontime show ng TAPE, Inc. sa GMA 7 na sinasabing tsu­tsugihin na raw ito. Ang Tahanang Pinakamasaya nga ba ang tinutukoy sa mga usap-usapang malapit na itong palitan ng ibang programa? Namomroblema na raw sa finances dahil sa palaki nang palaki ang nagagastos nila ngayon. Pero, kapag napapanood naman namin ito sa tanghali, ang dami namang commercial load. Mas marami pa nga siya sa It’s Showtime. Kasabay nito, may kuwento ring wala na raw si Mr. Tony Tuviera sa TAPE, Inc. Pero nung umalis ang TVJ at mga legit Dabarkads sa GMA 7, nakikita pa rin namin ang pangalan ni Mr. T sa closing credits. At sa pagkakaalam namin, may percentage pa rin siya sa programang ‘yun ng TAPE, Inc. Pero ang kasunod pang balita ay nababaon na raw sa utang ang TAPE sa GMA 7 na umabot na diumano ng P800M. Ang buong akala ng iba ay ngayon lang ang utang na ito ng TAPE sa GMA 7. Pero sa pagkakaalam namin at base sa ilang napagtanungan, naipon na ang utang na ito sa GMA 7 mula pa nung Eat Bulaga pa ito nung panahon ng TVJ. Ibig sabihin, under pa ito sa management ni Mr. T at ilang executives na humahawak sa programa. Sana malinaw lang ito ng dating namamahala ng dating Eat Bulaga at lalo na si Mr. T na tahimik pa rin sa isyung ito hanggang sa ngayon. Wala pa kaming nakukuhang sagot mula sa Tahanang Pinakamasaya kung totoo bang malapit na silang tsugihin. Pero sa pagkakaalam namin, may kontrata pa sila sa GMA 7 hanggang December ng taong ito. Ang sabi naman ng ibang napagtanungan namin, kung anu-ano raw kasing naglalabasang balita tungkol sa TAPE na hindi naman totoo. “Kawawa na nga ng TAPE, puro na lang napi-fake news,” bulalas ng isang taga-TAPE na nakatsikahan namin. Baliwag mayor, nag- react sa abot-kamay… Nakakatuwa kapag pinag-uusapan ng ilang televiewers ang mga sinusu­baybayan nilang drama series. Ang isang naaaliw kami kapag naririnig ko ang kuwento ng kasambahay at ng kapitbahay namin, na naloloka na sila sa pagsubaybay sa kuwento ng Abot-Kamay na Pangarap. Ang nasa kuwento ay nasa kulungan na si Moira (Pinky Amador) at sobrang pinapahirapan siya roon ng mga kakosa niya na pinangungunahan ni Jackie Lou Blanco, pati si Sue Prado. Nag-react lang dun siyempre ang alkalde ng Baliwag, Bulacan na si Mayor Ferdie Estrella na ginamit ang kanyang bayan sa ‘di magandang dialogue ng mga karakter ng naturang serye. Narinig ko rin na madalas din daw nako-call ang attention ng programa ng MTRCB. Ang isa pang pinupuri namin ay ang Can’t Buy Me Love ng DonBelle lalo na itong la­test episodes nila na nakita na ni Bingo (Donny Pangilinan) ang kanyang inang si Annie (Ina Raymundo). Napakagaling ni Donny sa eksenang ‘yun, sobrang galing! Hindi ko madalas napupuri si Belle Mariano, pero sa eksenang kinompronta niya ang Auntie Cindy (Agot Isidro) na ito ang pumatay sa kanyang ina! Ang bongga doon ni Belle at ang ganda ng pagdirek sa eksenang ‘yun. Madrama, pero totoong-totoo, hindi pang-teleserye ang dating. Maganda talaga kapag pinag-aaralan ng mga writer at director ang mga soap na ipinapalabas nila, kung paano ibahin ang atake sa mga highlight na eksena na hindi predictable at pang-soap ang dating. Kaya gusto kong palakpakan ang mga dalawang teleseryeng ito na sana mas humaba pa at patuloy na tangkilikin ng mga mano­nood."
1,"MANILA, Philippines — Dinakip ng mga tauhan ng Bureau of Immigration (BI) ang isang dating sundalo ng Taiwan Army na nahaharap sa kasong katiwalian sa kaniyang bansa, sa ikinasang operasyon kamakailan sa Cebu City. Kinilala ni Immigration Commissioner Norman Tansingco ang inaresto na si Li Chen Yu, 36-anyos, Taiwanese national. Dinakip si Li ng mga tauhan ng BI-Fugitive Search Unit at PNP-Cri­minal Investigation and Detection Group (CIDG) sa may Brgy. Banilad, Cebu City nitong nakaraang Huwebes. Armado ang mga ope­ratiba ng Warrant of Deportation nang arestuhin si Li sa kanyang lungga sa Cebu City. Inilagay na rin siya sa blacklist ng bansa. Ayon sa Taiwan Economic and Cultural Office (TECO) sa Manila, may warrant of arrest ang suspek mula sa Taoyuan District Prosecutor’s Office sa Taiwan dahil sa kaso ng korapsyon. Noong dating kapitan sa military dependent service division ng Taiwan 6th Army Command, inabuso umano ni Li ang kanyang posisyon nang pekehin nito ang mga lease contracts ng mga lupain na nakareserba sa mga dependents ng mga sundalo. Ibinulsa umano ni Li ang mga upa at deposito sa mga pinauupahang lupain na aabot sa 4 mil­yong Taiwanese dollars o katumbas na US$128,000. Dumating sa Pilipinas si Li para magtago noong Marso 8, 2020 at isa nang overstaying alien."
1,"COTABATO CITY, Philippines — Apat na hinihinalang dealer ng shabu sa dalawang probinsya ng Bangsamoro region na may koneksyon diumano sa mga lokal na teroristang grupo ang naaresto sa magkakahiwalay na operasyon ng pulisya mula Miyerkules hanggang Sabado. Sa ulat, isang magsasaka na Maguindanaon na pinaniniwalaang “asset” o informer ng Dawlah Islamiya at Bangsamoro Islamic Freedom Fighters (BIFF) na si Aladin Ana Anguso ang nalambat ng mga pulis na pinamumunuan ni Lt. Col. Esmael Madin, sa Barangay Ladia, Sultan Kudarat, Maguindanao del Norte, sa ikinasang isang operasyon sa tulong ng mga residente roon. Kasunod nito, isang big-time shabu dealer na matagal nang may mga kaso sa pagtutulak sa Lanao de Sur, na isang Maranaw at naiulat na dating kasapi ng nabuwag ng Maute terror group, ang mapayapang nasilbihan ng warrant of arrest mula sa isang korte sa isang operasyon sa Barangay Poblacion, Bacolod Kalawi at ngayo’y nasa kustodiya ng Lanao del Sur Provincial Police Office at ng Bacolod Kalawi Municipal Police Station. Samantala, dalawang etnikong Iranun naman ang na-entrap ng mga pulis sa Barangay Marang sa Barira, Maguindanao del Norte na parehong matagal nang minamanmanan ng pulisya at intelligence agents ng provincial police."
1,"Dahil sa technical glitches... Maganda ang feedback sa Rivermaya ­Reunion concert last weekend. Totoo bang pinatunayan nila na kung live na kantahan, mas angat ang vocal prowess nina Bamboo and Rico Blanco than Ely Buendia of the Eraserheads? At astig pa rin ang rhythm section at wala pa ring kupas sina Mark Escueta and Nathan Hachero Azarcon. Rak en roll talaga! There were a few technical issues where the audio stopped for a few seconds during the initial set but the biggest drawback was when during the band was playing 20 Million. Bakit wala nang marinig? Parang hindi alam ito ng banda and they continued to play – until they were told by the techs na tumigil. Kinawayan na lang ng banda ‘yung audience to pacify them, while the sound engineers tried to fix the problem. Anyare? Totoo bang na-overhear during the break: “Ano na Live Nation???”, “May masisibak na sound engineer dyan sigurado!”, “Refund! Refund!”, “Sa Coldplay ang mahal din ng ticket pero maayos ‘yung program! Dafuck!” “Malamang badtrip na si Bamboo...” Sabeeeh? Everybody turned on and waved their cell phone during Rico’s epic performance of You’ll Be Safe Here on the piano. ‘Di ba proud na proud ka sa Oppa mo, Maris Racal? Ang tanong lang ng iba, bakit hindi kinanta ang Liwanag Sa Dilim? Bawal ba? South Border, malabong mag-reunion! Next question: sino ang susunod na major band na magsasama at magre-reunion nang buo at hindi tingi-tingi tulad ng Side A? Kaya kaya ng South Border? Paging Brix Ferraris, ‘di ba? Sa anak nga niya hindi siya nagpapakita, sa concert pa kaya? Nakakata-quote: “Nine years too late, but made it still.” - Cecilia Ongpauco, mom of Heart Evangelista on Heart’s recent renewal of vows with Senator Chiz Escudero"
1,"MANILA, Philippines — Nagbigay ng katiyakan ang Malacañang na tutulu­ngan ang  libu-libong magsasaka sa Kanlurang Visayas, Zamboanga Peninsula, at iba pang rehiyong apektado ng El Niño. Sinabi ni Presidential Communications Office Assistant Secretary Joey Villarama na halos 4,000 magsasaka ang apektado ng tagtuyot sa mga rehiyong ito. Ayon sa Task Force El Niño, ang gobyerno ay nagbibigay sa mga magsasaka ng heat-tolerant na binhi, mga alagang hayop at tulong pinansyal. Bukod sa mga direktang interbensyon para sa kanila, nire-rehabilitate rin ang mga irrigation canals at ang kanilang mga kagamitan para lalo pang matulungan ang mga lubhang naapektuhang mga magsasaka. Nauna rito, nagbabala ang PAGASA na mas titindi pa ang init ng panahon sa susunod na buwan dahil pumasok na ang kasagsagan ng El Niño. Sa forecast, maaaring pumalo sa 36.5 degrees celsius ang pinakamataas na temperatura ngayong darating na Marso. Sinabi ng weather bureau na ngayong 2024 ay posibleng maranasan ang pinakamainit na taon lalo na’t sasabayan ng dry season ang El Niño."
1,"MANILA, Philippines — Ikinasa ng LTO sa Marikina Upang higit na mapalapit ang serbisyo publiko at maglaho ang fixers, nagsagawa ang Land Transportation Office (LTO) ng on-site issuance ng student permits, renewal ng driver’s license at rehistro ng mga sasakyan sa Marikina kamakalawa. Ayon kay LTO Chief Vigor D. Mendoza II, libreng naipagkakaloob ng LTO ang medical services sa outreach program. “This is part of the instruction of President “Bongbong” Marcos, Jr. and DOTr Secretary Jaime J. Bautista to bring the government services closer to the people under the Bagong Pilipinas program. Ito rin ang sagot ng inyong LTO upang tuluyang tuldukan ang mga maling gawain ng fixers na nagpapasama sa imahe ng aming ahensya”sabi ni Mendoza. Kaugnay nito, inatasan ni Mendoza ang lahat ng Regional Directors at District Offi­ces  na magsagawa rin ng katulad na on-site issuance ng student permits at iba pang LTO-related transactions sa kanilang area of responsibility bilang bahagi ng  information dissemination at public service."
1,"MANILA, Philippines — Isang magkapatid na lalaki ang binaril ng sekyu na ikinasawi ng isa dito sa gitna ng mainitang pagtatalo sa parke na sakop ng South Luzon Expressway-San Miguel Corp., sa Calamba City, Laguna nitong Sabado ng hapon. Nag-viral ang video footage na makikita na ang biktima ay kawani ng  South Luzon Expressway-San Miguel Corp. ay nakitang binaril ng isa sa dalawang sekyu habang nagtatalo sa gitna ng admin. building ng  Calamba Premiere International Park (CPIP), Barangay Batino, Calamba City. Naiposte ang video Facebook account, na kung saan ay makikita ang biktimang si  Ronald, welder, at kapatid na si Robert Santilla, ay nagpapahinga lang sa tabi ng CPIP sa kahabaan ng LEX noong Sabado sa pagitan ng 1:15 ng hapon. Nakunan ng CCTV ang dalawang sekyu na alyas Demetrio at Al Jun, sekyu ng Hunter Security Agency sa Barangay Batino ang mainitang pagtatalo dahil sa tumatakbo sa loob ng bakal na bakod ang magkapatid. Sa gitna ng mainitang pagtatalo ay pinagbabaril ng isang sekyu ang magkapatid na kung saan ay namatay si Ronald noon din.Naaresto na ang suspek at nakatakdang kasuhan."
1,"May foreign film din palang natapos si Lovi Poe. Ang Bad Man. “So happy to finally announce being part of BAD MAN. Can’t wait to share more about this amazing film with an even more amazing cast! “ (Yes, this was the reason why I was in Alabama!)” Aside from Lovi starring din sa movie ang American actor na si William Scott with Rob Riggle and Chance Perdomo. Actually, marami raw iba pang project si Lovi na nakahanda na. Kaya malabo raw ang possibility na bumalik ang bagong kasal na actress sa FPJ’s Batang Quiapo. May clamor na ibalik siya dahil nga sa na-develop sa kilig sa kanila ni Coco Martin. Saka parang nabawasan daw ang rating nito nung mawala si Lovi. Si Ivana Alawi ngayon ang leading lady ni Coco. Matagal-tagal na ring wala sa Batang Quiapo si Lovi."
1,"MANILA, Philippines — Itinumba ng SGA-St. Benilde ang 1Munti, 97-74, sa likod ng mga bagong hugot na sina Ian Torres at Roger Ondoa sa PSL President’s Cup sa Filoil-EcoOil Centre. Ito ang pang-walong panalo ng Blazers sa 12 laro tampok an tig-15 points nina Torres at Ondoa na miyembro ng NCRAA champion team na Immaculada Concepcion College bago sila kinuha ng St. Benilde para sa susunod na NCRAA season. Natala abg Blazers ng 25-point lead mula sa kanilang fastbreaks kung saan nahirapang makahabol ang 1Munti na mayroon lang naipong tatlong puntos mula rito. Nakahugot ang St. Benilde ng 46 bench points kumpara sa 25 ng 1Munti. Samantala, naungusan naman ng CamNorte ang Novaliches, 102-100, sa labanan ng dalawang Warriors. Kumamada si James Martinez ng triple-double performance na 17 points, 16 assists at 12 rebounds para tulungan ang Warriors ng CamNorte sa kanilang ikalawang panalo sa 12 laban."
1,"Pinapayuhan si Bea Alonzo na magpa-freeze ng itlog para magkaanak pa raw ito. Sa kasalukuyan ay 36 years old na ang actress at obviously kasama siya sa mga kababaihan ngayon na pinipili na ‘wag magmadali na magkaanak. At ang pagpapa-freeze nga raw ng itlog ay maaaring magbigay-daan sa isang babae na maantala ang pagbubuntis kahit magkaedad pa siya. Pinag-uusapan nga ngayon na baka raw mahirapan na ang actress na makahanap ng bagong karelasyon after Dominic Roque. Anyway, may endorsement diumano si Bea na hindi na magre-renew ayon sa isang source. True ba? Malamang na itanggi ito ng kanyang management group pero totoo bang hindi gaanong nag-take off ang produktong in-endorse nito na kahit daw sale na sa mga mall ay hindi pa raw naso-sold out? Sabagay marami namang ganun sa kasalukuyan."
1,"SAN ANTONIO, Nueva Ecija, Philippines — Arestado ang dalawang armadong lalaki na gumagawa ng gulo sa loob ng barangay hall ng Barangay Papaya at nakuha sa kanilang pag-iingat ang dalawang hindi lisensyadong pistola, dalawang granada, at dalawang camping knives,kamakalawa ng gabi. Tinukoy ang dalawang suspek na isang 45-anyos na negosyante ng Barangay San Josef, Laur, Nueva Ecija, at isang 32-anyos, na binata ng Barangay San Francisco ng bayang ito. Sinabi ni Major Rommel C. Nabong, hepe ng pulisya rito, na ang kanyang mga tauhan sa pangu­nguna ni deputy police head Major Randy Bagan ay nirespondehan ang distress call mula sa concerned citizen na nagrereklamo sa dalawang lalaki na may nakasukbit na baril sa bewang, ang pumasok sa barangay hall ng Bgy. Papaya, alas-9:25 ng gabi. Sa pagtatanong, ang dalawang suspek ay hindi umano nakapagpakita ng anumang kaukulang legal na dokumento ukol sa nakumpiska na isang cal.45 Colt MK IV Series 80 na may magazine na kargado ng limang bala; isang chocolate brown sling bag na naglalaman ng isang magazine para sa kalibre .45 na may kargang limang bala; dalawang hand grenades; isang Cal. 45 Medallion na may magazine at kargado ng pitong bala; isa pang brown sling bag na naglalaman ng isang magazine para sa kalibre .45 na puno ng siyam na bala; at dalawang camping knife. Ang dalawang suspek ay sinampahan ng mga kasong paglabag sa Republic Act 10591 o Comprehensive Firearms and Ammunition Regulation Act; Republic Act 9516 o Illegal possession of Explosives at Batas Pambansa Bilang 6 o Illegal Possession of Bladed, Pointed or Blunt Weapons sa provincial prosecutor’s office."
1,"MANILA, Philippines — Ipinagpatuloy kaha­pon ng Marcos adminis­tration sa Siquijor ang programang mamahagi ng pinansiyal na ayuda at libreng bigas para sa mahihirap na Pilipino kasabay ng Bagong Pilipinas Serbisyo Fair (BPSF) kung saan tinatayang 50,000 mga residente ng lalawigan ang nakinabang sa one-stop shop na pagkakaloob ng serbisyo. Pinangunahan ni Speaker Ferdinand Martin G. Romualdez at mga opisyal ng Department of Social Welfare and Development (DSWD) ni Sec.Rex Gatchalian ang paglulunsad ng Cash and Rice Distribution o CARD Program sa Dugukanan at Kapitolyo ng Siquijor bilang bahagi ng BPSF sa nasabing probinsya. Umabot sa P300 mil­yon ang benepisyong naipamahagi sa probin­sya at P117 milyon dito ay direktang cash assistance. Sa kautusan ni Pangulong Ferdinand “Bongbong” R. Marcos Jr., inihayag ni Speaker Romualdez na umabot sa 3,000 residente ng Siquijor ang nakatanggap ng kabuuang P2,000 ayuda bawat isa kung saan P1,000 mula dito ay naibigay ng P1,000 cash maliban pa sa isang sako ng 25-kilong bigas na nabili sa murang halaga lamang na P1,000 bawat sako. Binuo ni Speaker Romualdez at DSWD ang programang CARD bilang sagot sa hamon ni Pangulong Marcos na tulungan ang administasyon na mabigyan ang mahihihirap na Pilipino ng libreng bigas at iba pang ayuda sa harap ng inflation sa buong mundo. Sinabi ng lider ng Kamara na papel naman ng DSWD na tiyakin na ang listahan ng mga benepisyaryo ay naglalaman lamang ng mga pangalan ng Pilipino na hirap sa buhay at talagang nangangaila­ngan ng ayuda mula sa gobyerno. Maliban sa paghahanap ng pondo, patuloy din ang imbestigasyon ng House of Representatives at pagsuyod sa mga palengke para siguruhin na walang artipisyal na pagtaas ng presyo ng bigas dahil sa mapagsamantalang negosyante. Tinatayang 50,000 residente ng Siquijor ang dumalo sa Serbisyo Fair at naging benepisyaryo ng iba’t ibang serbisyo at ayuda mula sa gobyerno."
1,"MANILA, Philippines — Umakyat na sa 98 katao ang nasawi habang 9 ang nawawala sa naganap na landslide sa  Maco, Davao de Oro. Sa isang press brie­fing, sinabi ni Lea Añora ng management of the dead and missing unit ng municipal government na 88 bangkay at 10 bahagi ng katawan ang narekober simula ng tanghali kahapon. Ayon kay Añora na 79 na bangkay ang natukoy, idinagdag na 65 na death certificates ang naisyuhan. Dagdag pa  ni Añora, siyam ang nawawala, kabilang ang mga mang­gagawa na ihahatid sana pauwi nang mangyari ang landslide. Dalawang bus, ilang bahay at isang barangay hall ang natabunan sa landslide sa Barangay Masara noong Pebrero 6. Nabatid  naman sa Maco municipal disaster risk reduction and manage­ment council na 1,503 pamilya ang naapektuhan ng landslide. Samantala, sa report naman ng Davao de Oro provincial veterinary office,  23 aso at 27 pusa na iniwan ng mga apektadong residente ang  nasagip na ngayon aynasa impound area sa bayan ng Mawab. Tinataya naman ng  National Disaster Risk Reduction and Manage­ment Council (NDRRMC) na umabot na sa mahigit P1 bilyon ang pinsala sa agrikultura dahil sa northeast monsoon at trough ng low-pressure area sa Caraga at Bangsamoro Autonomous Region in Muslim Mindanao (BARMM)."
1,"MANILA, Philippines — Hinirang ang Cignal HD bilang kampeon ng Philippine National Volleyball Federation (PNVF) Champions League men’s division. Ito ay matapos gibain ng HD Spikers ang Iloilo D’Navigators, 27-25, 31-33, 25-16, 25-18, sa kanilang championship duel para angkinin ang gold medal HD bilang kampeon ng Philippine National Volleyball Federation (PNVF) Champions League men’s division. Ito ay matapos gibain ng HD Spikers ang Iloilo D’Navigators, 27-25, 31-33, 25-16, 25-18, sa kanilang championship duel para angkinin ang gold medal Pupuntiryahin ng University of Perpetual Help System DALTA ang ikatlong sunod na panalo kagaya ng pakay ng San Sebastian College at Mapua University sa NCAA Season 99 junior basketball tournament sa Filoil EcoOil Centre sa San Juan City. Lalabanan ng Junior Altas ang Junior Blazers ng La Salle Greenhills-College of St. Benilde ngayong alas-12 ng tanghali matapos ang laro ng Staglets at ng nagdedepensang Letran Squires sa alas-10 ng umaga. Haharapin naman ng Red Robins ang Emilio Aguinaldo College Brigadiers sa huling laro sa alas 4:30 ng hapon makaraan La Salle mainit ang simula kahapon sa Rizal Memorial Coliseum. Humataw si tournament MVP Jao Umandal ng 33 points, samantalang may 22 markers si JB Bugawan para banderahan ang Cignal HD na winalis ang lahat ng kanilang mga laro. Nalasap naman ng Iloilo ang nag-iisa nilang kabiguan sa torneong inorganisa ni PNVF president Ramon “Tats” Suzara. Nagtala ang HD Spikers ng 12 attack points sa fourth set kumpara sa pito ng D’Navigators na bigong mailusot ang mga hataw dahil sa depensa nina Umandal at Lloyd Josafat. Nakatabla ang Iloilo sa second frame, 33-31 ha_bang inangkin ng Cignal ang third at fourth set sa pangunguna nina Umandal, Bugawan, Madz Gampong at Wendell Miguel na pumalo ng championship point. Sa unang laro, pumalo si Arnel Aguilar ng game-high 19 points para gabayan ang College of St. Benilde sa 25-18, 25- 22, 26-24 pag-eskapo sa VNS Asereht at ibulsa ang bronze medal. Nag-ambag si Mike Balbacal ng 11 markers habang may 10 points si Neil Manalo para sa Blazers na naghahanda sa parating na NCAA men’s volleyball tournament. “Ang pinaka-main goal namin is to gain experience as a group kasi this is a young team,” wika ni coach Arnold Laniog. Samantala, dinaig ng Savouge Spin Doctors ang Philippine Army, 25-16, 25- 23, 25-21, para upuan ang fifth place. Tinakasan naman ng PGJC Philippine Navy ang Philippine Air Force, 25-18, 25-19, 23-25, 25-19, para sa seventh place sa classification phase."
1,"Para itaboy mangingisdang Pinoy MANILA, Philippines — Ibinunyag ng Bureau of Fisheries and Aquatic Resources (BFAR) na ginamitan ng cyanide ng Chinese fishermen ang Bajo de Masinloc upang maitaboy sa lugar ang mga mangingisdang Pinoy. Ayon kay BFAR spokesperson Nazario Briguera, ito ang pahayag sa kanila ng mga Pilipinong mangingisda kung saan plano na ito ng Chinese fishermen. Sa katunayan, maging ang Vietnamese fishermen ay gumagamit din ng cyanide sa Bajo de Masinloc o Scarborough Shoal. “At sinasabi, according to Filipino fishermen, ‘yung mga Chinese fishermen, if I am not mistaken, ay gumagamit ng cyanide as well ang mga Vietnamese fishers,” ani Briguera. Nakumpirma rin nila ang pagkasira ng mga coral reefs mula sa kanilang  ground personnel. Nabatid na umaabot sa bilyong piso ang halaga ng nasirang corals ng China. Ani Briguera, ang paggamit  ng cyanide sa Bajo de Masinloc ay maglalagay sa panganib sa buong marine resources, eco system at maging karagatan ng ibang bansa. “Kasi magkakarugtong po ang ating karagatan, hindi ibig sabihin po niyan ka [kapag] may pagkasira sa Bajo de Masinloc ay walang epekto iyan sa ibang bahagi ng ating karagatan,” dagdag pa ni Briguera. Ipinauubaya na rin nila sa Department of Justice kung aaksiyunan ang reklamo laban sa China. Samantala, tagumpay ang BFAR sa pamamahagi ng tulong sa mga Filipinong mangingisda sa bahagi ng Bajo de Masinloc sa Zambales kung saan natanggap ng mga ito ang nasa 14,000 liters ng diesel fuel, 50 liters ng motor oil at iba pang mga tulong sa 21 commercial fis­hing boat na nandoon sa lugar. Sinabi ni Briguera na ang isinagawang resupply mission ng BFAR at Philippine Coast Guard ay nakapaloob sa ”Bagong Pilipinas” ni Pa­ngulong Ferdinand Marcos Jr, upang matiyak ang food security sa bansa. Nais ng Pangulong Marcos na malayang makapangisda ang mga Pilipino."
1,"MANILA, Philippines – Didribol ang Philippine Sportswriters Association (PSA) Cup regular season ngayong araw sa Ninoy Aquino Stadium. Apat na koponan ang maglalaban para sa tropeo ng nagbabalik na annual basketball tournament. Pamumunuan ni Philippine Sports Commission (PSC) Chairman Richard Bachmann ang opening ceremony sa ganap na alas-7 ng gabi bago ang upakan sa pagitan ng Capital1 Solar Boys ni Manila Bulletin editor Ramon Rafael Bonilla at ng Strong Group Athletics Press Row Boys ni Daily Tribune boss Julius Manicad sa alas-8 ng gabi. Kasunod nito ang laban ng Say Chiz Smileys ni Philippine Daily Inquirer editor Francis Ochoa at ng Smart Sports Scribes ni Spin.PH chief Dodo Catacutan sa alas-9:30 ng gabi. Ang torneo ay isa sa mga proyekto ni PSA president Nelson Beltran ng The Philippine Star. Nauna nang idinaos ang isang preseason tiff kung saan pumangalawa ang Smileys at pumangatlo ang Sports Scribes sa bumanderang Team PSC na tumipa ng four-game sweep sa torneong suportado ng PSC, ni top sports agent Danny Espiritu, Shakey's at Athletic Events and Sports Management Group Inc."
1,"HINDI lamang pala ang pambu-bully sa mga Pilipinong mangingisda sa Bajo de Masinloc ang masamang ginagawa ng China kundi pati na rin ang malawakang pagsira sa mga lamandagat sa nasabing shoal. Gumagamit umano ng cyanide ang mga Chinese fishermen sa paghuli ng isda sa nasabing lugar na pag-aari ng Pilipinas. Ang Bajo de Masinloc ay 220 kilometers ang layo sa Zambales. Bukod sa mga Chinese, gumagamit din ng cyanide ang mga Vietnamese fishermen. Sabi ng Bureau of Fisheries and Aquatic Resources (BFAR) milyun-milyong piso ang damage sa mga lamandagat dahil sa cyanide fishing. Apektado rin ng cyanide ang corals na tirahan ng mga isda. Ang Bajo de Masinloc ang sinasabing pinakamaraming nahuhuling isda. Ito ang dahilan kaya ayaw papasukin doon ang mga mangingisdang Pinoy. Noong Biyernes, sinabi ni National Security Adviser Eduardo Año na magsisimula nang magpatrulya ang Philippine Coast Guard (PCG) at BFAR sa paligid ng Bajo de Masinloc upang mabantayan ang shoal at pati na rin ang mga mangingisdang Pinoy na maraming ulit nang nakaranas nang pambu-bully sa China Coast Guard. Ayon kay Año, nanggaling ang direktiba kay President Ferdinand Marcos Jr. Sinabi pa ni Año na sisiguruhin nila na mabibigyan ng proteksiyon ang mga Pilipinong mangingisda. Hindi umano hahayaan na maulit ang mga ginagawang panggigipit sa mga Pilipinong mangingisda. Noon nakaraang Enero, limang miyembro ng China Coast Guards (CCG) ang nang-harassed sa mga mangingisdang Pilipino habang kumukuha ng mga kabibi sa Bajo de Masinloc. Na-videohan ng mga mangingisda ang pangha-harass ng CCG members. Hinarang ng CCG na nakasakay sa rubber boat ang mga mangingisda. Hinawakan ng mga ito ang bangka ng mga Pinoy fishermen para hindi makaalis. Ayon sa mga mangingisdang Pinoys, nilapitan sila ng CCG nang makitang kumukuha ng mga kabibi. Nang makita ng mga CCG ang mga nakuha nilang kabibi na nasa bangka, inutusan umano sila ng mga ito na ibalik ang mga iyon sa dagat. Hindi ito ang unang pagkakataon na hinarass ang mga mangingisda sa Bajo de Masinloc. Noong ­Disyembre 2023, hinarang ang mga mangingisdang Pinoys ng mga Chinese militia at saka itinaboy. Dahil sa ginawa ng mga Chinese militia, walang naiuwing huli ang mga mangingisda. Wala silang kinita kaya gutom ang inabot nila at pati ang pamilyang umaasa sa kanila. Ang gagawing pagpapatrulya ng PCG at BFAR sa Bajo de Masinloc ay dapat gawing regular. Kailangang magpakita ng ngipin ang Pilipinas sa China sa pagkakataong ito. Pag-aari ng Pilipinas ang Bajo de Masinloc kaya dapat lumaban."
1,"MANILA, Philippines — Nagbabala ang isang grupo ng mga negosyante na makakasama sa halip na makabuti ang isinusulong na P100 minimum wage hike sa Senado. Sa position paper na ipinadala ng mga negosyante kay Senate President Juan Miguel Zubiri na petsang Pebrero 14, 2024, nagpahayag ng mariing pagtutol ang iba’t ibang business group sa pagpasa ng Se­nate Bill 2534 o ang panukalang Wage Increase Act of 2023. Sinabi ng mga negos­yante na bagamat makikinabang ang may 5 milyong empleyado sa pribadong sektor sa panukala, maiwanan naman ang 47 milyong self-employed gaya ng mga magsasaka, mangingisda, tricycle driver at iba pang katulad ng mga ito. “Sa kabaligtaran, ang legislated wages, habang masasaktan ang micro, small and medium enterprises, lalong sasama ang kalagayan ng nakakaraming 47-milyong manggagawa at hindi magandang kontribusyon sa ekonomiya,” ayon sa sulat. Kapag tumaas umano ang presyo ng bilihin bunsod ng pagtataas ng sahod ng mga empleyado sa pribadong sektor, ang mga nasa informal sector ay maaapektuhan din. Sa halip na magpasa ng batas na magtataas ng sahod, iminungkahi ng mga negosyante sa Kongreso ang pagsasagawa ng komprehensibong hakbang para tugunan ang econo­mic equality sa pamamagitan ng paglikha ng mga patakaran na tutugon sa mababang produksyon, hindi mabuting pamamahala at lumalalang kahirapan. Noong nakaraang linggo ay inaprubahan ng Senado sa ikalawang pagbasa ang SB 2534. Sa Kamara, sinabi ni House Deputy Majority Leader at Iloilo 1st District Rep. Janette Garin na maliit ang P100 panukala ng Senado kumpara sa P350 na arawang kita na kabilang sa tinatalakay sa Kamara. Masusi pa itong pinag-aaralan ng mga kongresista dahil sa inaasahang magi­ging epekto nito. Ang inuna ng Kamara ay ang mga panukala na makatutulong sa mga mahihirap na pamilya, kabilang ang mga programa sa pagbibigay ng ayuda."
1,"Nagpaliwanag si Victorias City, Negros Occidental Mayor Javi Beni­tez sa mga isyu sa kanila ng kanyang ama na si Bacolod Mayor Albee Benitez matapos ang sunud-sunod niyang pasaring sa mga Instagram story niya. Kahapon nga ay nakatanggap kami ng tawag mula sa kanya. Aniya, naging emosyonal lang siya sa umpisa at hindi niya akalaing makakaapekto ang mga sinabi niya. Sayang naman kasi talaga na nag-graduate siya sa prestigious university sa United States kung parang showbiz ang magiging approach niya sa pinagdaraanan ng kanyang pamilya. Nagkasunud-sunod ang post ni Javi ng cryptic messages nung pumutok ang kuwento kina Mayor Albee at Ivana Alawi. Nauna na ngang sinasabi sa isang statement ni Mayor Albee na meron nang dissolution ang kanilang marriage ng kanyang misis. Kung sabagay, lumalamig na rin ang intriga kina Albee and Ivana. Pero totoo kayang sumasakit ang ulo ng management ni Ivana tungkol sa intrigang ito?"
1,"Masayang-masaya si Janice de Belen para sa showbiz career ng anak na si Kaila Estrada. Nag-trending si Kaila noong isang taon dahil sa husay nito sa pag-arte sa seryeng Linlang na unang napanood sa Prime Video. Ngayon ay napapanood ang dalaga tuwing gabi sa Linlang The Tele­serye Version at Can’t Buy Me Love. “No’ng bata si Kaila mas nakitaan ko siyang maging model. Kasi mahilig siyang mag-pose sa pics niya. She became a model din naman. But really seeing how good she is as an actress, I am truly proud,” paglalahad ni Janice. Hinayaan lamang umano ng beteranang aktres si Kaila na gawin kung ano ang nararapat sa trabaho. Matatandaang nabanggit ni Kaila sa pahayag noon na hindi talaga humihingi ng tips o payo mula sa mga magulang na parehong kilala bilang mga magagaling na artista. “I don’t criticize her. I want her to discover these things on her own. I will compliment her, but not criticize,” giit niya. Samantala, kamakailan ay naospital ang bunsong anak nina Janice at John Estrada na si Yuan. Ngayon ay maayos na ang kalagayan ng binata. “Yuan is recovering very well. He had a gallbladder procedure,” pagbabahagi ng aktres. Karelasyon ni Anthony, tanggap si Maris Halos hindi pa rin makapaniwala si Anthony Jennings na tatangkilikin ng mga manonood ang bago nilang tambalan ni Maris Racal. Kinagigiliwan ng mga tagahanga ang karakter ng dalawa bilang sina Snoop at Irene sa Can’t Buy Me Love na pinagbibidahan nina Belle Mariano at Donny Pangilinan. “Sobrang nakaka-overwhelm. ‘Di ko rin in-expect na tatanggapin nang gano’n. Of course, alam naman nating Filipino culture na mahal na mahal nila ‘yung romcom (romantic comedy), ‘di ba? Iyon talaga ‘yung nagpapasaya sa kanila and happy naman ako na nag-work ‘yung mga eksena namin,” nakangiting bungad ni Anthony. Para sa baguhang aktor ay talagang nagkasundo ang kanilang mga ugali ni Maris. Malaking bagay rin na pareho ang sense of humor nina Anthony at Maris. “Si Maris magaling naman talaga siya eh. Nagko-connect kami sa isa’t isa, parehas kami ng humor and rare nga ‘yung makatagpo ka ng someone na makakapagpatawa kayo nang parehas,” giit ng binata. Katulad ni Maris ay mayroon ding kasintahan sa tunay na buhay si Anthony. Ayon sa aktor ay suportado rin ng nobya ang kanilang tambalan ni Maris na kilala ngayon bilang SnoopRene. “Matagal na kami, five years na kami. Support naman siya sa lahat ng ginagawa ko. Lagi ko naman sinasabi sa kanya and siyempre communication is the key pa rin talaga. Kailangan pa rin kausapin, ipatindi ‘yung line of work mo. Kasi sa showbiz mahirap intindihin ‘yung trabaho natin. And happy naman ako kasi minsan ka lang din makatagpo ng tao na nakakaintindi ng ginagawa mo,” makahulugang paliwanag ng aktor. (Reports from JCC)"
1,"Isa sa pinakamasayang fan meeting ng mga Korean idol ang SIKcret Time in Manila: Park Hyung-sik’s 2024 Asia Tour Fan Meeting ng actor - singer na si Park Hyung-sik na ginanap sa Smart Araneta Coliseum last Saturday night. Umaapaw ang kilig at good vibes dahil sa pinakitang kabaitan ng bida sa Korean drama series na Doctor Slump. Iba ang charm ni Park Hyung-sik kung saan nakipagkulitan siya sa host na si Janeena Chan at Pinoy fans na dumagsa sa Araneta nung gabing ‘yun. Advantage na singer talaga siya kaya kahit ‘di mo naman naintindihan ang kanta ay affected ka. At ang nakakatuwa, paulit-ulit siyang nagpapasalamat sa mga nanood na nag-effort pa ang iba na mag-rent ng outfit – may naka-wedding dress at naka-Hwarang outfit (title ng isang Korean drama na ginawa niya). At ang bilis niyang natutong mag-Tagalog. Kaya naman sabog ang fans niyang nagpunta nung gabing ‘yun. Ilan sa mga salitang mabilis niyang nabigkas ay “nakakaloka,” “naloloka ako sa ‘yo,” “ano ba ‘yan?” “keri,” “kaya,” “maraming salamat po” at “mahal kita.” Magaling din kasing host si Janeena Chan at mabilis ang interpreter ni Park Hyung-sik kaya talagang parang relate ang lahat. Maganda rin ang ginawa ng producer ng fan meeting na imbes na English ang translation na pinapakita sa screen, Tagalog ang ginamit nila kaya mas masaya. Panay rin ang promote nito ng ongoing series niyang Doctor Slump na sa totoo lang ay ang ganda ng story dahil tungkol sa mental health pero magaan ang pagtalakay nila. Ka-partner niya rito si Park Shin-hye na una na niyang nakatambal sa The Heirs starring Lee Min-ho. Nung matatapos na ang fan meeting ay kita mo talagang ang saya niya. Marami na kaming napanood na fan meeting ng mga Korean star pero isa talaga toh sa super fun kaya sulit ang mga nagbayad. Sa huli ay nagbigay siya ng mensahe sa fans “After 4 years, I was able to return here. Thank you so much for all your passionate love. I sincerely thank you for your support of my drama ‘Doctor Slump.’ I want to make more opportunities in the future, so I can’t meet you more often.” Mga senador, nahati sa wedding reception nina Chiz / Heart at birthday nina Enrile at Jinggoy Ang daming ganap nung Sabado ng Gabi. Bukod sa fan meeting ni Park Hyung-sik, ginanap din ang reunion concert ng Rivermaya na hindi pala soldout. That night din naganap ang successful first ever concert ng The Voice USA season 19 fan favorite Ryan Gallagher na The Voice of Ryan sa Music Museum. Nahati naman ang mga pulitiko at ilang government officials sa 100th birthday celebration ni Juan Ponce Enrile at birthday celebration ni Senator Jinggoy Estrada. Kasabay rin nito ang renewal of vows reception after nina Senator Chiz Escudero and Heart Evangelista. Pero present daw sa ginanap na reception ng exclusive renewal of vows nina Mr. & Mrs. Escudero Sen. Robin Padilla and Sen. Bong Revilla and Rep. Lani Mercado. Andun din sina Senators Loren Legarda, Cynthia Villar, Mark Villar, Nancy Binay, Sonny Angara and wife Tootsy, Grace Poe, Joel Villanueva, Bong Go, Alan Cayetano and Rep. Lani Cayetano. Anyway, si Michael Leyva pa rin ang gumawa ng reception outfit ni Heart na halos limang araw na raw walang tulog pero bumiyahe na kaagad. Ayon sa kanyang trusted assistant : “Safe flight ganda at matulog ka sa plane,5 days straight halos wala kang tulog,yung vitamins mo itodo mo na.” Nakaalis na nga si Heart ng Pilipinas at ang post niya ay “Paracetamol and kisspirin is all I need and I’m off.? what a week !:) thank you for all the sweet greetings!? “Catch you later Manila!” Grabe noh paano na lang kung nakatulog siya nang mahaba, mas dyosa pa siguro si Heart."
1,"Maraming tutol sa ginagawang pangangalap ng pirma para magkaroon ng maamyendahan ang Konstitusyon. Inuulan ng batikos ang pagpapapirma sapagkat hindi naman talaga ito kusang­loob ng mamamayan. May kapalit ang pagpapapirma kabilang ang pagbibigay ng ayuda. Pagkatapos makapirma saka ibibigay ang ayuda na galing daw sa Department of Social Welfare and Development (DSWD). Itinanggi naman ito ng DSWD. Ang mas matindi ay ang sinasabing pagbibigay ng pera kapalit ng pirma. Sinasabing mga mayor na mismo ang nagkukumahog para maisulong ang pag­papapirma. Malaking halaga ng pera ang sangkot para maisulong ang peoples initiative (PI). Sa interview ng Teleradyo kay dating senador Panfilo Lacson kahapon, nakaabot sa kanyang ka­alaman na malaki ang perang pinamumudmod para makakalap ng pirma. Pero P1,000 lamang umano ang napapasakamay ng mga taong pumirma. Ibig sabihin, nakupitan na ng mga nagsusulong ng PI ang pondo para rito. Umaksiyon na ang Commission on Elections (Comelec) at ipinatigil na ang validation ng mga signatures na nakalap. Sinabi naman ni Sen. Imee Marcos na dapat nang ibasura ng Comelec ang nakolektang pirma ng People’s Initiative for Reform, Moder­nization and Action (PIRMA). Illegal entity umano ito. Marami raw siyang katibayan na ang pagpapirma ay may kapalit na mga kupon at ang iba ay food packs. Orga­ni­sado umano ang pangangalap ng pirma para sa PI. Sa kabila ng mga kaliwa’t kanang pagbatikos sa PI, sinabi ng mga nasa likod ng PIRMA na itutuloy ang pangangalap ng pirma. Kahit daw iniimbestigahan ng Senado ang signature drive para sa PI walang ma­kapipigil sa kanila. Maski raw ang Comelec, Supreme Court, Senate at Congress ay hindi sila mapipigilan. Wala raw makakapigil sa people’s initiative dahil ito ay karapatan ng mamamayan. Sabi ni Noel Oñate, lead convenor ng PIRMA, na­abot na nila ang required 12 percent ng total population sa ilalim ng people’s initiative. Itinanggi naman niya na marami na sa mga pumirma ang bumawi ng kanilang signature. Hindi rin naman sinabi ni Oñate kung sino ang mga donor ng signature drive. Ang privacy umano ng mga nasa likod ng pagpapapirma ay mananati­ling sagrado at protektado sa ilalim ng batas. Ngayong nababahiran at nadudungisan na ang signature drive, may maniniwala pa kaya na ito nga ay totoong saloobin ng mamamayan. Ang mga nakalap kayang pirma ay totoo sa kalooban o pumirma dahil may kapalit. Wala namang muwang sa pag­papalit ng Konstitusyon ang maralita kaya mas maganda kung itigil na ang signature drive. Isa pa, hindi naman depektibo ang 1987 Constitution."
1,"INDIANAPOLIS -- Isinalpak ni Stephen Curry ng Golden State Warriors ang huling apat niyang tira sa right corner para ungusan si Sabrina Ionescu, 29-26, sa isang three-point NBA-Women’s NBA Challenge sa NBA All-Star festivities. Matapos ang kanilang laban ay niyakap ni Ionescu ang kanyang idol na si Curry. Ang kauna-unahang shootout ng magkaibang gender ay isang groundbreaking showdown sa pagitan nina Curry, ang NBA all-time 3-point basket leader, at Ionescu, ang WNBA single-season 3-point record holder mula sa New York Liberty. Kapwa tumira sa NBA 3-point range, ginamit ni Curry ang NBA ball habang kay Ionescu ang WNBA ball. Hinamon ni Ionescu si Curry matapos niyang ipasok ang 37 mula sa posibleng 40 points sa 2023 WNBA 3-Point Contest, ang best score sa anumang single round ng isang WNBA o NBA 3-point competition. Samantala, muling hi­ni­rang sina Damian Lillard ng Milwaukee Bucks at Mac McClung ng Orlando Magic G-League development team bilang Three-Point King at Slam Dunk cham­pion, ayon sa pagkaka­sunod."
1,"MANILA, Philippines – Nakatakdang repasuhin sa susunod na linggo ang executive order na nagbabago sa tariff rates para sa electric vehicles (EVs), kung saan posibleng maisama ang e-motorcycles sa listahan ng mga sasakyan na nakikinabang sa tax breaks. Naunang sinabi ni National Economic and Development Authority (NEDA) chief Arsenio Balisacan na ang Executive Order No. 12, series of  2022 na nagbibigay ng tax breaks sa ilang uri ng EVs ay magkakaroon ng mandatory review ngayong buwan. Ang EO12 ay na-upload sa Official Gazette noong January 19, 2023, at nagkabisa noong February 20, 2023. Isasailalim ito sa pagrepaso simula February 21, 2024. Ang EO12 ay inilabas upang palakasin ang Electric Vehicle Industry Development Act (EVIDA), sa layuning maisulong ang EVs sa bansa para matulungan itong maitulak ang green transport at mabawasan ang carbon emissions. Maliban sa e-motorcycles, na hindi kasama sa tariff suspension at pinapatawan pa rin ng 30% import charge, ang iba’t ibang uri ng electric vehicles at mga component nito ay nakakuha ng mas mababang taripa sa ilalim ng EO12 mula sa dating 5% hanggang 30% sa kasalukuyang 0% import duty. Ang NEDA ang ahensiya na nagrekomenda sa pagpapatupad ng EO12 sa loob ng limang taon upang baguhin ang tariff rates para sa ilang EVs at mga parts at components nito. Nagpahayag ng alalahanin ang EV industry stakeholders sa EO12 buhat nang simulan ito noong 2023, binigyang-diin na hindi makatarungan na i-etsa-puwera ang e-motorcycles sa mga tumatanggap ng tax breaks mula sa pamahalaan kahit na ang motorsiklo ang bumubuo sa karamihan sa mga motorista sa bansa, ayon sa datos mula sa Land Transportation Office (LTO). Sa datos ng Statista Research Department, nasa 7.81 million private motorcycles at tricycles ang nakarehistro sa Pilipinas noong 2022. Ito rin ang nagtulak kay Albay Rep. Joey Salceda na ihain ang House Bill 9573, na naglalayong rebisahin ang EO12, upang isama ang  e-motorcycles ss EVs na nabibigyan ng tax breaks. ""Some 60 percent of electric vehicles are two-wheeled, meaning that the vast majority of electric vehicles do not benefit from the tax incentives granted under the law... encouraging electric cars while locking out electric motorcycles does not address congestion issues, but merely substitutes petroleum-fueled cars for their space on the road,"" sabi ni Salceda sa kanyang bill. ""In order to address these issues, this proposal clarifies in its definition of terms that electric vehicles include two-wheeled vehicles. Additionally, the measure provides a zero-percent duty treatment on completely-built electric vehicles to accelerate the shift to these types of vehicles,"" dagdag pa niya. Sa isang pag-aaral noong 2021, natuklasan ng international consulting firm Frost & Sullivan na ang mga consumer sa Pilipinas ay nasasabik sa pagpapakilala sa EVs sa Pilipinas, sa patuloy na pagsusulong sa lumalawak na environmental awareness."
1,"MANILA, Philippines — Winalis ng Far Eas­tern University sa tatlong sets ang University of the Philippines, 25-23, 25-21, 25-18 sa UAAP Season 86 women’s volleyball tournament na nilaro sa SM Mall of Asia Arena sa Pasay City, kahapon. Kumamada si Tin U­baldo ng pitong puntos at 14 excellent sets upang ilista ang unang panalo ng Lady Tamaraws at sumalo sa tuktok ng team stan­dings. Maliban sa panalo, bi­nigyan ng Lady Tamaraws si interim coach Manolo Refugia Jr., ng winning debut. “Siguro same feeling nung time ko na naglalaro ako. Exciting siya and mas iba ngayon kasi sideline, mas intense, mas popular na yung volleyball ngayon kaya nakaka-overwhelm para sa mga players, sa lahat ng teams. Masaya, masaya yung feeling,” ani Refugia. Lamang ang FEU ng walong puntos sa third set, bahagyang pumalag ang Lady Maroons pero nanatili ang tikas ng LadyTamaraws. Tumulong din si Gerzel Petallo sa opensa para sa FEU matapos magtala ng game-high 16 points mula sa 12 attacks at four blocks habang nag-ambag si Chenie Tagaod ng 12 points lahat galing sa spikes. Samantala, sumalo sa tuktok ng liderato ang University of Santo Tomas  matapos kalmutin ang 25-19, 25-23, 25-22 panalo laban sa National University . Kumana si Cassie Carballo ng anim na puntos mula sa apat na service aces at dalawang blocks kasama ang 20 excellent sets para sa España-based squad."
1,"MANILA, Philippines — Walang masisilayang Manny Pacquiao sa 2024 Olympic Games sa Paris, France. Ito ay matapos hindi aprubahan ng International Olympic Committee (IOC) ang kahilingan ng Philippine Olympic Committee (POC) na mabigyan ng awtomatikong slot ang eight-division world champion. Pangunahing dahilan ng IOC ang pagiging overage ni Pacquiao. Nasa 45-anyos na ang Pinoy champ habang 40-anyos lamang ang age limit para sa lahat ng boksingerong sasabak sa Olympic Games. Kailangan din ni Pacquiao na sumalang sa qua­lifying tournament para makapasok sa Olympics. “Too bad our beloved boxing icon is disqualified because of his age and that everyone needs to go through qualifiers, in all sports, to be able to participate in Paris,” ani POC president Abraham “Bambol” Tolentino. Sa sulat ni IOC Director for National Olympic Committee Relations James McLeod, ipinaliwanag nito ang dahilan kung bakit hindi maaaring lumaro si Pacquiao sa Paris Olmpic. “The only valid bo­xing qualification system for Pa­ris 2024 is the one approved by the IOC Executive Board in September 2022 published and distri­buted to NOCs and boxing national federations on 6 December 2022. This includes the age limit of 40,” ani McLeod. Hindi rin maaaring big­yan ng awtomatikong silya si Pacquiao sa ilalim ng Universality rule dahil ibinibigay lamang ito sa mga bansang may average na walong atleta sa huling dalawang edisyon ng Olympics. “The Universality places for the Olympic Games will not be allocated to NOCs with an average of more than eight [08] athletes in individual sports/disciplines at the last two editions of the Olympic Games [Rio and Tokyo],” ani Mcleod. Nagpadala ang Pilipinas ng 17 atleta sa Tokyo Olympics sa pangunguna ni gold medalist Hidilyn Diaz ng weightlifting, at nina silver medalists Carlo Paalam at Nesthy Petecio, at bronze winner Eumir Marcial ng boxing. Sa kasalukuyan, si Marcial pa lamang ang Pinoy boxer na may tiket sa Paris Olympics. Kasama ni Marcial na nagkwalipika sa Paris Games sina world No. 2 pole vaulter Ernest John “EJ” Obiena, at gymnasts Carlos Yulo at Aleah Finnegan."
1,"Iba talaga fashion sense ni Heart Evangelista. Matagal siguro bago malimutan ng lahat ang suot niyang bridal gown ng renewal of vows nila ni Chiz Escudero. Siyempre takaw-pansin ‘yung riding hood na belo niya na bagay na bagay sa maganda niyang mukha. Talagang isang fashion icon si Heart dahil meron siyang flair at talagang ibang-iba ang taste. Milo, tinuturuang magkaroon ng disiplina ang kabataan Talagang in love na ako sa Milo’s best na talagang every year inaabangan talaga ni MJ, apo-apohan kong anak ni Mel. Maganda ang nagagawa nito sa mga bata lalo na sa time discipline. Imagine mo ang aga gumigising ni MJ dahil talagang dapat on time siya para ‘di ma-late sa pag-uumpisa ng programa. At nakita ko na talagang ang ganda ng nagawa ng Milo’s best kay MJ sa paghubog ng personality nito. Kaya nga kahit tuwing Saturday nag-o-off si Mel para samahan si MJ pagpunta sa Ateneo kung saan ginagawa ang Milo’s best ok na lang basta makatulong para lumaking mabait at disiplinadong bata si MJ. Saludo ako sa Milo sa ginagawa nilang ito para sa kabataan."
1,"MANILA, Philippines — Umiskor ang mga operatiba ng pulisya matapos masakote ang dalawang pinaghihinalaang notoryus na drug pusher habang nakumpiska rin sa mga ito ang higit P.1 milyong halaga ng droga sa isinagawang buy-bust operation sa Caloocan City nitong Sabado ng madaling araw. Ayon kay Caloocan City Police Chief P/Col. Ruben Lacuesta, isinailalim ng mga operatiba ng Station Drug Enforcement Unit (SDEU) sa masusing pag-validate ang mga suspect  na sina alyas Juan  at Jose; pawang itinuturong mga notoryus na tulak ng droga sa kanilang lugar. Bago ang operasyon ay nakatanggap ng impormasyon ang mga operatiba hinggil sa illegal na aktibidades sa pagtutulak ng droga nina Juan at Jose. Nang magpositibo ang inireport ng kanilang tipster, ikinasa ng SDEU ang buy-bust operation laban sa mga suspect bandang ala-1:31 ng madaling araw sa Torsillo Street, Brgy. 28 ng lungsod. Isang poseur buyer na pulis ang nakipag-deal sa mga suspect na bibili ng droga at habang iniaabot ang epektos ay nagsilbi itong hudyat para arestuhin ang mga suspect. Nakumpiska  ng mga operatiba mula sa mga suspect ang humigi’t kumulang 17.03 grams ng hinihinalang shabu na may katumbas na halagang P115,804.00 at buy-bust money. Inihahanda na ang kaukulang kaso laban sa mga nadakip."
1,"Parang mahirap nga ang pinagdaanang stress ni Kylie Padilla na ngayon ay mas kaya na niyang pag-usapan at magbigay ng advice upang labanan ang trauma at pag-trigger nito. Aniya ang bawat isa ay may kanya-kanyang mga trauma at mas suwerte raw ang iba na mayroon silang mga tao sa kanilang buhay na kumokontrol sa kanilang mga emosyon at stress. Ang ilan aniya ay napapalibutan ng ‘functional blooming.’ Kaya’t kaya itong lampasan. Aniya sa isang post : “long post ahead * “Everyone comes with their own set of traumas and triggers in this world, some are more blessed than others if they have people in their life that regulate their emotions and stress with them. Some surrounded with functional blooming and constant relationships in their life. If you are someone who hacks it alone however there is hope for you. I know it can be dark sometimes and tiring to deal with your ish on your own. BUT It is possible to combat this heaviness step by step by becoming emotionally and spiritually and physically aware of your body’s stress signals and then you can learn how to self regulate, once you master that you can learn to heal yourself and intuitively understand yourself fully and on a deeper level. One self regulating practice I do is deep breathing exercises. “It is like meditation in a way, I target the parts of my body that have physically tensed up and I imagine them loosening up and breathe until I feel that body part start to relax, this sometimes comes with bursts of pent up emotions and tears but I just let it flow. “Those emotions need to come out. That’s a crucial part of healing. It is so important to get to know yourself and understand that being human is not just about pushing yourself until you are drained and calling it success. “Respect your body and your soul. Be the parent you never had, and the shaman you need by just simply breathing and being. Good job to you, for championing in silent battles that you win without anyone knowing about it. “* Will probs delete this anyway.” Pero habang sinusulat namin ito ay hindi pa burado ang nasabing post. Sabi nga nila, iba na talaga ang stress ng mga tao ngayon dahil sa too much information na nababasa sa social media. Parang literal na halu-halo na nagpapagulo sa utak ng marami. Katulad ni Kylie na nang kumalat ang sinasabing bagong boyfriend niya diumano ay nilait ng ibang netizens ang hitsura. Nagkaroon ng preview / soft launch ang sinasabing diumano’y boyfriend ni Kylie ngayon sa ilang social media posting, isang tattoo artist daw na ang pangalan ay Jinno John Simon. Na pulos pamimintas sa hitsura ang natanggap sa kumalat na video. Wala namang sinabi si Kylie na may koneksyon ang nasabing post sa kanyang bagong jowa pero at least may napulot ang kanyang followers sa kanyang mga sinabi."
1,"MANILA, Philippines — Sisipa ang inaugural 7s Super League tampok ang pitong koponan sa Marso 10 sa McKinley Stadium sa Taguig City. Ang mga mag-aagawan sa tropeo ng nasabing revolutionary football league ay ang Alabang South Supers, BGC Soldiers, Pampanga Strikers, Parañaque Super Nets, Quezon City Heroes, Siniloan GOM Blues at Pasig City Pirates. “This will be a game-changer for football in the Philippines,” ani Anton del Rosario, ang CEO at Founder ng 7x7 Football Philippines. “The unique format, combined with the caliber of players involved, promises to deliver an unforgettable football ex­perience.” Ang 7s Super League ay isang naiibang seven-a-side format na nagpapakilala sa fast-paced at dynamic style ng football. Inaasahang mas magiging maaksyon ang bawat laro sa pagitan ng pitong lite teams na binubuo ng mga top-tier football ta­lents mula sa Metro Manila at mga probinsya. Makikita sa liga ang mga local at international players. Ang 7s Super League ay suportado ng AIA Phi­lippines na isang longstan­ding sponsor ng 7s Football League."
1,"MANILA, Philippines — Patay ang isang 43-anyos na ginang nang pagbabarilin habang papasakay sa kaniyang kotse, kasama ang dalawang anak na kapwa menor-de-edad sa harapan ng isang coffee shop, sa Pa­rañaque City. Naisugod pa sa Olivarez Hospital ang biktimang si alyas Yolanda subalit idineklara siyang dead-on-arrival. Sa ulat, naganap ang pamamaril pasado alas-6:00 ng gabi, sa tapat ng isang coffee shop sa Gatchalian, Barangay San Dionisio, Parañaque City. Batay sa CCTV footage, binuksan pa lang ng biktima ang kaniyang sasakyan sa driver’s seat para sumakay nang biglang sumulpot sa likuran ang gunman at ilang ulit siyang pinaputukan sa ulo. Nasaksihan ng dalawang anak ang nangyari na nag-iiyak dahil sa pagkabigla sa pamamaril sa kanilang ina. Itinuturong responsable sa krimen ang isang dating Philippine Army (PA) Reservist na si alyas Cafgu, 40. Ang nasabing suspek ay kasalukuyang nakapiit na sa Pa­rañaque City Police Station ay sumuko upang linisin umano ang kaniyang pangalan. Bago ang insidente, may mga death threat na umanong natatanggap ang biktima mula umano sa suspek at may isang alyas Winnie ang sinampahan niya ng kasong paglabag sa Republic Act 9262 (Violence Against Women and Children Act). Patuloy pang sinisiyasat ang insidente at motibo sa krimen."
1,"Ba’t ganun parang unbothered daw si Dominic Roque sa kasalukuyan. Puna ng ibang followers nito, kita raw sa mukha nito na wala siyang kasalanan na ang parang tinutukoy ay ang hiwalayan nila ni Bea Alonzo. Dedma lang daw ang negosyante dahil pakiramdam daw nila ay wala itong bigat na dinadala. At mas lalo raw itong pumogi at paningin ng kanilang followers. Hindi nag-break sa social media si Dominic. Panay ang post niya kasama ang grupo niya sa EuroMonkeys kung saan kasama niya sina Richard Gutierrez, Kim Atienza, Dingdong Dantes at iba pang mahilig mag-motor at nagta-travel sa buong Pilipinas at maging sa abroad. Habang si Bea ay lay low, hindi masyadong nagpo-post."
1,"Basta personal na cellphone MANILA, Philippines — Nilinaw ng Armed Forces­ of the Philippines (AFP) na maaari pa ring makapag-TikTok ang mga sundalo subalit kailangan lamang nilang tiyakin na personal cellphone ang kanilang gamit at hindi nakakonek sa military wifi network. Ang paglilinaw ay ginawa ni AFP spokesperson Colonel Francel Padilla upang masiguro ang seguridad ng  AFP. “Just for a point of clarification: ang binabawal natin is specifically those that are connected to the military network. ‘Yung sa personal nila, of course that’s their personal [device], syempre inkling nila ‘yun, choice nila ‘yun,” ani Padilla. Sinabi ni Padilla na taong 2021 pa ipinatutupad ang pagbabawal sa pagti-TikTok ng mga sundalo subalit mas pinaigting lamang nila ito bunsod na rin ng mga posibleng banta ng ilang grupo. Ani Padilla, hindi pinahihintulutan ng AFP ang anumang pagkonek ng mga sundalo sa military network para lamang makapag-TikTok. Posibleng maapektuhan ang communication secu­rity at seguridad ng mga pasilidad. Ang sinumang AFP official na lalabag sa direktiba ay iimbestigahan at posibleng patawan ng parusa."
1,"MANILA, Philippines — Naibalik na ng ligtas sa kanyang ina ang isang beybi na ­unang tinangay ng isang babae sa ­Ermita, Manila noong Biyernes ng hapon. Nabatid na kusang-loob na isinauli ng suspek na kinilala lang na si alyas Jenny Fernandez ang pitong buwang gulang na sanggol sa kanyang inang si Alpha Mercado kamaka­lawa ng ha­tinggabi sa ­Baclaran sa Parañaque City, matapos na mag-viral ang post hinggil sa ginawa niyang pagtangay sa sanggol. Sumama rin ang suspek sa tanggapan ng Manila Police District (MPD)-Ermita Police Station 5 (PS-5) at nagbigay ng salaysay. Paliwanag ng suspek, wala siyang planong nakawin ang sanggol, na kusa umanong ibinigay sa kanya ng ama ni Mercado dahil pagod na umano itong mag-alaga sa bata. Iniuwi umano ng suspek ang sanggol at binilhan ng gatas at diaper ngunit la­king gulat niya nang makitang nakapaskil na sa social media na tinangay niya ang bata. Sa takot, umuwi sa Norzagaray, Bulacan ang suspek at malaunan ay kumontak sa pamilya ng sanggol upang isauli ito. Ang mga pahayag ng suspek ay taliwas naman sa pahayag ng ina ng sanggol na nagsabing ­iniwanan niya ang sanggol sa kanyang ama noong Biyernes dahil kailangan niyang magtrabaho. Nalaman na lamang umano niyang nawawala na ang sanggol nang tawagan siya ng isa pa niyang anak. Sinasabing ipinahawak ng lolo ang apo sa suspek dahil iihi ito ngunit pagbalik ay wala na ang bata. Kaagad umanong humingi ng tulong ang pamilya sa mga awtoridad at nakita sa kuha ng CCTV ang pagtangay ng suspek sa biktima. Dito na umano nila ipinaskil ang pangyayari sa social media upang matulungan silang maibalik ang bata. Wala naman na umanong plano pa ang pamilya ng biktima na magsampa pa ng rek­lamo sa suspek."
1,"Nagte-trending sa Netflix ang pelikulang Apag ni Brillante Mendoza na nag-umpisang mapanood last Feb. 8. Ang pelikula ay kuwento ng isang pamilya na nawasak dahil sa guilt and justice while chronicling a human being’s capacity to sacrifice and forgive. Pinagbibidahan ito nina Jaclyn Jose, Coco Martin, Lito Lapid, Gladys Reyes, Gina Paren?o, Mark Lapid, Julio Diaz, Shaina Magdayao, Vince Rillon, and Joseph Marco. Fire and Sales, the Film Sales brand of Fire and Ice Media and Productions is onboard with Center Stage Productions, the producer of Apag, as its official sales partner. “Fire and Ice is incredibly proud to be the official representative for the international rights of ‘Apag.’ Netflix’s diverse library of films, featuring not only blockbuster hits but also critically acclaimed titles, is the perfect platform for this beautiful film, which had its World Premiere at the Busan International Film Festival,” ayon sa Chief Executive Officer ng Fire and Ice na si Liza Din?o kung gaano kahalaga na mapanood sa streaming platform ang mga pelikulang Tagalog. Napanood ang Apag sa 2023 Metro Manila Film Festival kung saan naipalabas na rin ito sa Vesoul International Film Festival in France and Warsaw Film Festival in Poland."
1,"May recap video ng naganap na renewal of vows nina Sen. Chiz Escudero at Heart Evangelista last Feb. 15 sa Balesin Island. Andun ang highlights ng vows nila. “You’re my greatest blessing, my love @escuderochiz.” Marami namang na-emo sa vow ni Heart na “how my life would have been if you weren’t around? You’re not just a husband but you’re the greatest angel there is. I sold my soul and you bought it back for me.” Say naman ng senador, “it’s been nearly a decade and we’ve been through a lot of highs, a lot of lows. Maraming masaya, minsan, may malungkot. There was a time that I wished and prayed to God. Hiniling ko na sana, ‘yung bukas ko, maging ngayon na lang, ‘yung ngayon ko, maging nakaraan na agad-agad. Sa araw na ‘to, binigay at isinakatuparan ng Diyos ‘yon.” Masaya naman ang mommy ni Heart na si Mrs. Cecilia Ongpauco na finally ay nakadalo sa kasal ng mag-asawa. “I’m so happy for her. And I’m happier because I’m around to witness this. Finally,” sabi ni Mrs. Ongpauco na wala sa unang kasal nila. Nasa hospital ang daddy ni Heart kaya wala raw ito sa kasalan. Medyo hirap na raw magbiyahe galing sa Amerika kaya hindi na ito dumalo."
1,"MANILA, Philippines — Apat katao ang bahagyang nasugatan sa isang sunog na sumiklab sa isang residential area sa Marikina City, kahapon ng umaga. Hindi kaagad nakuha ang pagkakakilanlan ng mga biktima na ang isa ay isang fire volunteer na nagtamo ng sugat sa kamay at tatlong iba pa na pawang nagtamo naman ng minor injuries. Batay sa ulat ng Marikina Bureau of Fire Protection (BFP), nabatid na dakong alas-7:47 ng umaga nang magsimulang sumiklab ang sunog sa isang tahanang matatagpuan sa A. Santos St., sa Barangay Tumana. Mabilis umanong kumalat ang sunog sa mga katabing tahanan na mga gawa lamang sa mga light materials. Dakong alas-8:46 ng umaga naman nang maideklarang under control ang sunog at tuluyang naapula dakong alas-9:00 ng umaga. Ayon sa Marikina BFP, tinatayang aabot sa 60 hanggang 80 pamilya ang nawalan ng tahanan matapos na tupukin ng apoy ang nasa 40 tahanan sa lugar. Samantala, personal namang nagtungo sa lugar si Marikina City Mayor Marcelino Teodoro upang alamin ang kalagayan ng mga residente. Nangako ang alkalde na pagkakalooban ng tulong pinansiyal ng pamahalaang lungsod ang mga residente at tutulungan silang maitayong muli ang kanilang mga tahanan. Masusi naman nang inaalam, ng mga awtoridad ang pinagmulan ng sunog gayundin ang halaga ng mga ari-ariang tinupok nito."
1,"Panay ang patol ni Victorias City, Negros Occidental Mayor Javi Benitez sa mga isyu ng kanyang ama na si Bacolod Mayor Albee Benitez. May mga pasaring ang mga Instagram story niya. Sayang naman na naka-graduate siya ng dalawang course sa Amerika pero heto kahit alam niya ang real story ng kanyang mommy at daddy ay parang gusto niyang baliin ang kuwento. Ang duda nila, baka naman naimpluwensiyan diumano ito ng girlfriend niyang si Sue Ramirez. Pero I’m sure naman may sariling decision si Mayor Javi kaya hindi niya basta-basta gagamitin ang social media para maapektuhan pati ang ama niya na isang producer din. Sunud-sunod ang mga post ni Javi ng cryptic messages nung pumutok ang kuwento kina Mayor Albee at Ivana Alawi. Nauna na ngang sinasabi sa isang statement ni Mayor Albee na meron nang dissolution ang kanilang marriage ng kanyang misis."
1,"Isang taon nang magkasintahan si Karina Bautista at ang captain ng Philippine men’s hockey team na si Manny Billones. Naging coach din ng dating Pinoy Big Brother housemate ang binata noon kaya nagka­kilala ang dalawa. “Siya ang coach kasi ng national team, siya ang captain. So ‘yung women’s team siya ang nagte-train sa amin before that time. Tapos nagwa-warm up kami. So noong nagha-hockey ako, doon ko na siya nakilala sa ice rink,” naka­ngiting kwento ni Karina sa Magandang Buhay. Nakaranas ng pambaba-bash ang magkasintahan mula sa netizens dahil sa pangalan ni Manny. Nakatanggap si Karina ng mga negatibong komento na may kinalaman sa pera. “Feeling po nila I am after Manny’s wealth sa comments because his name is Manny Billones. May nagko-comment na I am after his money and I am after whoever is richer than him pero naman I always remind him naman and alam naman niya ‘yon na hindi totoo. And even na gano’n ‘yung mabasa mo sa comments, huwag mong iisiping totoo. Huwag na huwag kang makikinig at saka magre-react na rin kapag alam mong hindi naman totoo,” paglalahad ng dalaga. Bianca, kumukuha ng tips kay Robi Kagabi ay nagsimula na ang The Voice Teens Season 3. Sina Bianca Gonzalez at Robi Domingo ang hosts ng naturang programa. Sa tagal nang magkatrabaho ay parang nakababatang kapatid na umano ang turing ni Bianca kay Robi. “Ang tagal na naming magkatrabaho. More than 10 years magkasama kami sa PBB (Pinoy Big Brother) and technically ako nga ‘yung ate doon. So bilang ako ‘yung nauna, feeling ko parang little brothers and sisters ko. Nakakatuwa kasi all our lives ganoon ‘yung dynamic namin. Kasi parang ako ‘yung ate, siya magtatanong sa akin pero kaya ako tuwang-tuwa noong nakuha ko ‘yung hosting role dito sa The Voice. Kasi sa kanya naman ako tumitingin for tips para dito sa show,” pagbabahagi ni Bianca. Ayon sa TV host ay marami pa rin siyang natututunan sa The Voice at talagang nag-i-enjoy siya sa programa. “Sa totoo lang parang natutututo pa rin ako every day on set, parang ano bang pwedeng gawin dito, paano ba dapat mag-react especially ‘yung walang coach na umiikot. Sobra kong na-enjoy ‘yung buong proseso (ng auditions),” dagdag niya. Bukod sa magagandang kwento ng buhay ng contestants ay talagang maipagmamalaki raw ni Bianca ang talento ng mga sumali ngayong season. “Ngayon alam na ng mga teens kasi lahat ng piyesa, one after the other, mix, my ballad, may mas rock, may mas simple lang. Kumbaga, lumalawak na ‘yung taste din sa music hindi lang ng teens pati ‘yung sa manonood,” paliwanag ng TV host. — Reports from JCC"
1,"Hindi ko lang napigilan sarili ko kaya naisulat ko ‘yung tungkol kay Mayor Javi Benitez. Nainis lang ako sa kanyang comment tungkol sa inaakala niyang unfairness ng showbiz press sa kanyang pamilya. Hindi niya yata nakuha ‘yung relationship ng kanyang father na si Mayor Albee Benitez sa writers kaya kahit biruan binibigyan niya ng kulay. Kung sakali man at nasusulat ang mga biro ng ilan sa father niyang si Mayor Albee sana i-take niya lang ito bilang clean joke. Nasa showbiz din ang GF niyang si Sue Ramirez. Dapat alam niya kung ano ang seryoso at kung ano lang ang biruan. Dapat sana huwag din siyang nagsasalita na parang minamaliit niya ang showbiz press. No matter what, I can say na kaya naming harapin nang taas noo kung anuman ang gustong ibato ni Mayor Javi  sa showbiz writers. We stand tall at hindi kami nahihiya na taga-showbiz kami. So be it. Huwag sana siyang maging mapanghusga at magsalita ng out of line dahil lang sa nakita niyang relationship ng showbiz press sa kanyang father. No matter kung anuman ang inaakala mong out of line na ginagawa ng press reporters respectable at credible pa rin sila. Sana naman igalang din sila ni Mayor Javi gaya ng paggalang na ibinibigay ni Mayor Albee Benitez sa mga writer."
1,"Si Beauty Gonzalez yata ang isa sa pinakaabalagang artista sa ngayon. Tuwing hapon ay napapanood siya sa Stolen Heart, at tuwing Linggo ng gabi ay nasa Walang Matigas na Pulis sa Matinik na Misis. Nagsisimula na rin siya ngayong mag-promote ng pelikulang After All na pinagtambalan nila ni Kelvin Miranda. Ginawa nila ito sa produksyon ng ALV Films pagkatapos mag-hit ang first project nilang dalawa ni Kelvin na Loving Miss Bridgette sa GMA 7. Kaya ito agad ang kasunod na project nilang dalawa. Sa kanilang media conference napag-usapan ang adjustment nilang dalawa ni Kelvin nang magkita sila uli sa Walang Matigas Na Pulis Sa Matinik Na Misis. Magkapatid kasi sila sa action comedy na ito ni Sen. Bong Revilla, at hindi sila magka-loveteam. “’Yung first week namin dun sa Walang Matigas na Pulis, nag-reminisce lang naman ako. Parang nakita ko siya, kasi first day ko nag-taping… parang hinahanap ko ‘yung formula. “Papano kung ano, paano mag-iba ‘yung tingin ko sa kanya. Tapos, parang napatingin siya sa akin, ‘uy Kelvin ha? Hindi tayo loveteam dito ha? Huwag mo akong tingnan ng ganyan,’ sabi niya.” Sumingit naman si Beauty ng, “Ang daming sumisita sa kanya, op op! Hindi ganyan ang tingin mo!” Thankful si Beauty sa GMA 7 dahil sa nagawa nila itong Loving Miss Bridgette kaya sa tingin nila, tatangkilikin itong loveteam nila sa pelikulang After All na magsu-sho­wing na sa Feb. 28. Si Adolf Alix din ang director nito. Samantala, dahil sa pagiging abala ni Beauty at choice naman talaga niya, gusto raw niyang isa lang ang anak nila ng kanyang asawa. Happy na raw sila sa eight-year-old daughter nilang si Olivia. Matagal na raw niyang sinasabing ayaw na niyang mabuntis uli. “Ako mismo…I mean, at the end of the day, I want to show Olivia that I’ve been working hard, that I take care of myself, that I am a boss lady, and I want to be complete. So, para sa akin, okay na ako sa isa. Baby din ako e. Gusto ko rin magpabebe.” Glaiza, ayaw sumira ng friendship Matatapos na next week ang taping ng Running Man sa South Korea. Kinumusta namin ito kay Glaiza nang nakatsikahan namin siya recently. Kakaiba raw ang experience nila sa season 2 dahil nag-i-snow ito kaya mahirap sa kanila. Pero na-enjoy naman nila at matindi pa rin ang kumpetisyon nila. Kagaya nung season 1, hindi raw naiwasan ang pagkakapikunan pero hindi naman daw umabot sa personalan at nasisira ang friendship. Ani ni Glaiza, “Parang hindi siguro mag-i-evolve ‘yung friendship o ‘yung relationship kung walang disagreement. “Of course, may mga times na parang may pitik ng konti. Ako, I would say na may mga times na naiinis ako. Pero siguro ‘yun ‘yung competitive side ko lumalabas siya. Parang in any game ‘di ba? Kahit ‘yung mga athlete ‘pag nakikita nating natatalo, nalulungkot sila. “Pero siguro ‘yun ‘yung parang frustration na, ‘a ba’t hindi ko magawa ‘to? Bakit natatalo ako?’ May mga ganun, pero it’s not a thing na parang to hate on someone. Kasi, we all understand naman na nandito kami to help each other out, and to support each other. So, wala naman pong nasisirang friendship o kahit ano relationship sa amin thankfully.” Nami-miss na rin sila sa Tahanang Pinakamasaya, lalo na ‘pag mga ipinapadala sa kanilang video. Kasama rin kasi diyan sina Buboy Villar at Kokoy de Santos na regular din sa kanilang noontime show."
1,"MANILA, Philippines — Itinumba ng SGA-St. Benilde ang 1Munti, 97-74, sa likod ng mga bagong hugot na sina Ian Torres at Roger Ondoa sa PSL President’s Cup sa Filoil-EcoOil Centre. Ito ang pang-walong panalo ng Blazers sa 12 laro tampok an tig-15 points nina Torres at Ondoa na miyembro ng NCRAA champion team na Immaculada Concepcion College bago sila kinuha ng St. Benilde para sa susunod na NCRAA season. Natala abg Blazers ng 25-point lead mula sa kanilang fastbreaks kung saan nahirapang makahabol ang 1Munti na mayroon lang naipong tatlong puntos mula rito. Nakahugot ang St. Benilde ng 46 bench points kumpara sa 25 ng 1Munti. Samantala, naungusan naman ng CamNorte ang Novaliches, 102-100, sa labanan ng dalawang Warriors. Kumamada si James Martinez ng triple-double performance na 17 points, 16 assists at 12 rebounds para tulungan ang Warriors ng Camarines Norte sa kanilang ikalawang panalo sa 12 laban."
1,"MANILA, Philippines — Matagumpay na pinawi ng Cignal HD Spikers men’s team ang kabiguan ng kanilang women’s squad sa katatapos na Philippine National Volleyball Federation (PNVF) Champions League. Winalis ng HD Spi­kers ang lahat ng kanilang limang laro kasama ang 27-25, 31-33, 25-16, 25-18 panalo kontra sa Iloilo D’Navigators sa finals para pagharian ang men’s division noong Sabado sa Rizal Memorial Coliseum. Ito ang ikalawang korona ng Cignal sa PNVF. “It’s very fulfilling, last year we lost, we revamped with young enthusiastic and eager players who want to be champions,” sabi ni Cignal HD coach Dexter Clamor. Nauna nang minalas ang HD Spikers sa wo­men’s category matapos yumukod sa nagreynang Petro Gazz Angels sa finals ng torneong inorganisa ni PNVF president Ra­mon “Tats” Suzara. Hinirang si national men’s team spiker Joshua Umandal ng Cignal bilang Most Valuable Player at First Best Outside Hitter kasama sina teammates JP Bugaoan (Second Best Middle Blocker) at Gabriel EJ Casana (Best Setter). Ang iba pang ginawa­ran ng tropeo ay sina Jayvee Sumagaysay (First Middle Blocker) at John Benedict San Andres (Se­cond Best Outside Hitter) ng Iloilo, Kevin Montema­yor (Best Opposite Spiker) ng VNS Asereht at Alvin Bryle Gomez (Best Libero) ng College of Saint Benilde. Ang Griffins ay binigyan ng Fair Play Award."
1,"MANILA, Philippines — Makakaranas nang sunud-sunod na araw na pagkawala ng suplay ng tubig sa ilang lugar sa Quezon City mula Peb. 19, araw ng Lunes hanggang Peb. 23, sa pagitan ng alas-10 ng gabi hanggang alas-6 ng umaga. Ayon sa West Zone Concessionaire Maynilad Water, ang mga apektado ng water interruption ay ang barangay NS Amoranto, Maharlika at Paang Bundok, Quezon City sa may kahabaan ng A. Bonifacio kanto ng Magnas at Barangay Capri, Quezon City sa may kahabaan ng Banahaw-Gen. Luis gayundin ang Barangay Balong Bato and Baesa, Quezon City sa kahabaan ng Baesa Road kanto ng Quirino Highway, Barangay Nova Proper at Nagkaisang Nayon, Quezon City sa may kahabaan ng Gen. Luis-Villa Nova, Brgy. Maharlika at N. S. Amoranto, sa may kahabaan ng Angelo kanto ng Scout Alcaraz sa  lungsod. Ayon sa Maynilad, ang isasagawang maintenance work sa naturang mga lugar  ang ugat ng pagkawala ng suplay ng tubig. Ipinayo pa ng ­Maynilad na oras na bumalik ang suplay ng tubig sa kanilang lugar ay hayaan munang dumaloy ang tubig ng ilang segundo bago gamitin."
1,"Embargo ang photos sa church wedding nina Luis Manzano and Jessy Mendiola. Walang lumabas sa social media, iilan-ilan lang. Kaya tiyak na mapapanood ito nang buo sa kanilang vlog. Pero ito nga raw ang dream wedding ni Jessy na ginanap sa isang resort sa Coron, Palawan. Kasabay nito ang renewal of vows nina Sen. Chiz Escudero and Heart Evangelista na trending agad dahil ang ganda talaga ni Heart at marami kaagad ang nag-upload. Anyway, andun daw ang parents ni Jessy na hindi nakadalo noong 2021 – sa civil wedding nila. Ganundin ang pamilya ni Luis – Edu Manzano at Vilma Santos-Recto at ang stepfather ng TV host na si Ralph Recto. Ang anak nilang si Rosie ang “little bride.” Anyway, ngayong araw naman magaganap ang Manila reception nina Chiz and Heart na 300 ang invited guests. Kasama rito ang mga kasama niya sa senate at marami rin daw friends si Heart. Ivana, mahal na mahal ng mga jeepney driver Mahal na ng mga jeepney driver si Ivana Alawi. Ito ay matapos siyang sumakay sa jeep bilang suporta sa sa mga tsuper na natatakot na mawalan ng trabaho dahil nalalapit na phaseout ng mga lumang jeepney. Kumalat ang isang video ng Panday Sining PUP na nasa pampasaherong jeep ang controversial sexy actress. Hanggang April pa ang jeepney consolidation matapos itong ma-extend last January. Pero sa totoo lang, ba’t hindi na lang ayusin ang mga jeepney at ‘wag tanggalin. Ang sayang mag-jeep."
1,"Nagtatanong na ang ibang netizens, ba’t daw pina-play up si Kitty Duterte, youngest daughter ni former President Rody Duterte. Ginawa ngang news item sa social media ang Valentine date nila ng boyfriend na DLSU basketball player Evan Nelle. Bakit daw kailangang gawan sila ng issue kung mag-on sila. Sabagay internet celebrity naman siya - Veronica “Kitty” Duterte sa totoong buhay. Mommy niya si Honeylet Avanceña at 19 years old siya. Just recently ay sumailalim siya sa cosmetic enhancements na pinakita niya sa kanyang Facebook account. Pinagawa niya ang lips – lip fillers at ilong - rhinoplasty. At masaya raw siya sa bagong ilong. Nagpapatanggal din daw ito ng taba sa braso – Barbie Arms. Imagine teenager pa lang, retokada na."
1,"Walang palatandaan na maghihinay-hinay na ang grupong Aegis. Heto at meron pa silang Aegis: Unbreakable concert. Kamakailan ay ipinagdiwang ng banda ang ika-25th year nila sa music industry kung saan nakatatak na ang kanilang kanta na nagsisilbing heartbreak rock anthems tulad ng Halik, Mahal na Mahal Kita, at Luha, na laging bida sa karaoke sessions hanggang ngayon at naririnig pa rin sa mga radio station. Behind the pop rock band’s powerhouse vocals are sisters Juliet, Mercy, and Ken Sunot, backed by members Stella Pabico on keyboard, Vilma Goloviogo on drums, Weng Adriano on bass guitar, and Rey Abenoja on lead guitar. At paulit-ulit na pinatutunayan na mas powerful, more electrifying, and they are more ready than ever to come back with a bang in this concert. Catch Aegis: Unbreakable  live concert and belt along to their rock anthems at the Newport Performing Arts Theater. Tickets are now available at all SM Tickets and TicketWorld outlets: P7,800 (PLATINUM), P6,800 (SVIP), P5,500 (VIP), P3,500 (GOLD), P2,000 (SILVER), and P1,000 (BRONZE). Showbiz couple matagal nang hiwalay Matagal na pala talagang hiwalay ang isang showbiz couple. In fact, more than a decade na. Pero nag-decide ang mag-asawa na ‘wag itong aminin alang-alang sa kanilang mga anak. Ngayon daw ay handang-handa na silang ilantad ito at linawin kung anong nangyari sa kanilang marriage."
1,"Hindi masyadong umaasa si Eric Quizon na makakatanggap pa ng national artist award ang daddy niyang si Dolphy. May nag-nominate ba ulit ngayon kay Dolphy for National Artist? “’Yun ang hindi ko alam. Wala akong balita doon. But usually talaga there are people who really rally for my dad. Meron talaga. Parang whenever they open up, every time na may nomination, he always gets nominated,” pahayag ni direk Eric. Pero tanggap na raw nila kung bibigyan o hindi ng nasabing karangalan ang kanyang daddy. “Kami naman, kung ibibigay, then ok, kung hindi, ok lang din. Basta sa akin, my dad’s biggest contribution is that he made a lot of people happy. Kaya kaming mga anak, ang gusto lang namin talaga is continue his legacy. “So actually, maraming mga pending project, even like mga pagkain and mga franchisees, they want to tie up with us and use dad’s name. May gumamit na, ‘yung whiskey, merong gumagamit din. Ang up to now, nagbebenta pa rin sila kaya inaasikaso na namin ‘yung mga papeles namin kasi anytime ire-raid na namin sila. Kasi, up to now, they are still selling whiskey with my dad’s face on it,” sabi pa niya sa amin nang maka-lunch namin ang talent management head ng Net 25. So siya na ba ang bagong Kuya Germs (German Moreno) na nagdi-discover ng mga bagong talent? “Mahirap pantayan si Kuya Germs. Kumbaga haligi ‘yan. “Pangalawa hindi naman ako kasali sa gagawin niyang show. I want the kids to shine on their own,” sabi ni Direk Eric na talagang puspusan ang ginagawang training sa mga member ng Starkada na more than 30."
1,"Sabi ko nga kahit hindi ko pa nami-meet sina Andrea Brillantes, Belle Mariano at Jane de Leon parang love na love ko na sila. Hindi ko malimutan na noong nasa hospital ako, nagulat pa ako nang magpadala ng flowers ang tatlo, sina Belle Mariano, Andrea Brillantes at Jane de Leon. Thankful ako dahil kahit hindi ko sila kilala gumawa sila ng paraan para kumustahin ako. Kung utos man iyon ng management nila, appreciated ko na ginawa nila iyon. Promise ko nga sa sarili ko, magiging defender ako ng tatlo anytime dahil sa ginawa nila. At na-shock ako nang padalhan ako ng bouquet of roses ni Jane ngayong Valentine’s day. How sweet naman. Sana magkaroon ako ng chance na ma-meet ko sila, makapagpasalamat at masabi na they can count on me anytime. Ewan ko ba, talagang naging fan na ako nina Jane, Belle at Andrea. Ngayon ko na-feel na talagang kahit nasa showbiz kami, may mga tao na marunong magmahal at kumilala ng seniors na tulad ko. Bongga kayo. EA at Shaira, dalawang taon nang engaged! Eleven years na pala ang relasyon ng showbiz couple na sina Shaira Diaz at EA Guzman at ngayong araw ang anniversary nila. Pero kahapon ay nilantad nila ang announcement matapos nilang sabihin na handa na sila sa next stage ng relasyon nila. Engaged na pala sila since Dec. 25, 2021. Ipinost din nila ang actual na nangyari sa proposal ni EA sa aktres. “From ‘me’ to ‘we’, to FOREVER,” caption naman nila sa photos ng nangyaring proposal. Sinabi ng aktres na pakiramdam niya ay ito na ang tamang oras para ibalita sa lahat na handa na siyang gumawa ng sariling pamilya. Kaya naman inulan sila ng pagbati mula sa mga kaibigan at mga tagahanga. Bongga."
1,"MANILA, Philippines — Maayos na nailipat nitong Sabado sa Iwahig Prison and Penal Farm (IPPF) sa Puerto Princesa, Palawan ang  459 persons deprived of liberty (PDLs) mula sa  New Bilibid Prison (NPB)  sa Muntinlupa City, ayon sa Bureau of Corrections (BuCor). Sa kabuuan, umabot na sa 1,254 ang bilang ng mga PDLS na inilipat sa iba pang operating prison at penal farm ng BuCor mula Enero ng taong ito. Inihayag ni Bureau of Corrections Director General Gregorio Pio Catapang Jr. na batay sa report na isinumite sa kanya ni Acting NBP Superintendent, C/Chief Inspector Roger Boncales kabilang sa inilipat ang isang inmate na ibiniyahe ng IPPF na sakay ng ambulansiya matapos ma-diagnose na may hypokalemia. Ayon kay Catapang, ang paglipat ng mga PDL sa labas ng Metro Manila ay isang stop gap measure sa pagbawas ng overcrowding sa NBP habang hinihintay ang budget para sa pagtatayo ng regional correction facilities bilang bahagi ng medium and long term development and mo­dernization plan nito. Susuporta rin ito sa kinakailangang manpower sa Reformation Initiative for Sustainable Environment (RISE) for Food Security project. Batay sa datos sa nakalipas na 5 taon, ang average na bilang ng naa-admit ng BuCor ay nasa 7,823 kada taon, na higit na mas malaki sa pinalalaya na may ave­rage lamang na  5,327 sa bawat taon. Ang BuCor sa patnubay ni Justice Secretary Crispin Remulla, ay naglabas ng kabuuang 11,347 PDLs mula Hunyo 2022 hanggang Enero 2024 sa ilalim ng “Bilis Laya” Program. Naipasa na ng BuCor ang 36,044 PDL Prison Records sa Board  of  Pardons and Parole (BPP) para sa evaluation, deliberation, at resolution alinsunod sa  DOJ Memorandum na may petsang September 2023."
1,"MANILA, Philippines — Bahagyang humaba ang buhay ng mga Pilipino makaraang tumaas ang “life expectancy” sa bansa, ayon sa istatistika mula sa United Nations (UN). Sa datos, maaaring mabuhay ngayon ang mga Pilipino hanggang 71.79 taon. Bahagyang mataas ito kumpara sa 71.41 taon noong 2021. Ito ay makaraang magtapos ang COVID-19 pandemic sa bansa at bumalik na sa normal na pamumuhay ang mga Pilipino. Sa buong mundo, pinakamahaba ang buhay ng mga taga-Hong Kong at Japan na mayroong 85 taon na life expectancy, habang pinakamababang mabuhay ang mga taga-Central African Republic na mayroon lamang itinatagal na 54 taong gulang. Sa depenisyon ng UN, ang “life expectancy” ay ang average na bilang ng taon na maaaring mabuhay ang isang bagong silang kung daraan siya sa lahat ng uri ng pamumuhay sa kinalakhang lugar."
1,"MANILA, Philippines — Catastrophic o peligroso umano ang panukalang P100 na umento sa sahod at hindi makakabuti sa pangkalahatan. Ayon kay Sergio Ortiz-Luis Jr., presidente ng Employers Confederation of the Philippines (ECOP), mali ang mga impormasyong pinagbabasehan ng mga mambabatas na nagtutulak na taasan ng P100 ang arawang sahod. Paliwanag nito, hindi 52 million kundi 5 million lang ng nasa labor market o nasa 10 porsiyento ang  makikinabang dito habang mas malaking bahagi o 80-90 percent ang hindi magbebenepisyo. Gaya ng paniniwala ng ibang ­ekonomista, sinabi ni Ortiz-Luis na pansamantala lang din ang umento dahil kapag inabutan ng inflation ay balewala rin. Ipapasa rin umano ito ng mga negosyante sa consumers kaya mas kawawa lang ang mga nasa informal sector o iyong mga magsasaka, mangingisda at mga tsuper na walang mapaghuhugutan. Kapag nangyari ito, nasa 47 million ang aasa sa gobyerno sa pamamagitan ng ayuda, idagdag pa ang mga mawawalan ng trabaho. Hindi rin kakayanin ng ibang kum­panya ang magbigay ng dagdag na sahod lalo’t karamihan ay bumabawi pa mula sa pagkalugi noong pandemya, kaya’t hindi rin makakabuti sa ekonomiya ang ganitong mga hakbang."
1,"MANILA, Philippines — Arestado ang isang babae na sinasabing financier ng grupong Al Qaeda at supporter ng Islamic State sa Indanan, Sulu. Sa ikinasang joint operation ng PNP Criminal Investigation and Detection Group (CIDG), Armed Forces of the Philippines (AFP), National Intelligence Coordinating Agency (NICA), Anti-Money Laundering Council (AMLAC), at Presidential Anti-organized Crime Commission, nadakip ang isang wanted na terorista na si Myrna Mabanza. Batay sa ulat na nakarating sa Camp Crame, ­alas-5:50 ng umaga nang madakip si Mabanza sa bisa ng warrant of arrest sa Brgy. Pasil, Indanan, Sulu. Nahaharap si Mabanza na isang dating guro, sa 5 counts ng paglabag sa RA 10168 o The Terrorism Financing Prevention and Suppression Act of 2012 at RA 11479 o The Anti-Terrorism Act of 2020. Enero 2016 nang masangkot si Mabanza sa pag-transfer ng $107,000 sa noo’y ISIS-Philippines leader Isnilon Hapilon; at naging tagahatid din ng pera sa ibang ISIS member. Si Mabanza ay designated ng Estados Unidos bilang global terrorist at kabilang sa sanctions list ng United Nations Security Council laban sa Islamic State of Iraq and the Levant (ISIL) o Daesh at Al-Qaeda. Si Mabanza ay nakatatandang kapatid ng suspected bomber na si Omar Mabanza na naaresto sa pagsalakay ng mga pulis  noong Pebrero 17, 2023 sa kanilang hideout sa Sitio Sapa Dulian, Barangay Calabasa, Indanan, Sulu."
1,"MANILA, Philippines — Ginawaran ng 90-day preventive suspension ng Office of the President ang isang komisyoner ng National Commission on Senior Citizens (NCSC) dahil sa iba’t ibang reklamo laban sa kaniya ng isang party-list group. Sa 4-pahinang notice of charge na pinirmahan ni Executive Secretary Lucas Bersamin, epektibo ang suspensyon kay Comm. Reymar Mansilungan pagkatanggap niya ng kopya ng abiso. Ang suspensyon ay base sa mga reklamo nina Senior Citizen Party-list Reps. Rodolfo “Ompong” Ordanes at Miguelito M. Garcia kabilang ang serious dishonesty, gross neglect of duty, grave misconduct, gross insubordination, at conduct prejudicial to the best interest of the service. Lumabas sa preliminary investigation ang hindi umano tamang inilagay na educational attainment ni Mansilungan sa kaniyang aplikasyon bilang komisyuner ng NCSC. Kasama rin sa reklamo ang umano’y pagbabayad niya sa upa ng isang bahay sa Lucena City na mula umano sa pondo ng gobyerno ng walang resibo at paggamit ng pondo ng ahensya para sa kanyang mga pagkain at maging sa mga alak. Hindi rin umano niya itinalaga si Irene Dumlao bilang executive director ng NCSC sa kabila ng nominasyon ng noon ay Pangulong Rodrigo Duterte. Ginamit din daw ni Mansilungan ang “resources” ng NCSC sa kanyang mga pribadong mga aktibidad, pagbibigay ng mid-year bonuses sa contract of service personnel na paglabag sa polisiya ng Department of Budget and Management at Commission on Audit. Binigyan si Mansilungan ng 10 araw upang magsumite ng kanyang paliwanag at mga ebidensiya, bukod pa sa testimonya ng kanyang mga testigo."
1,"MANILA, Philippines — Agad nasawi ang isang brgy. chairman habang sugatan ang kasamang barangay kagawad matapos silang abangan at pagbabarilin ng nag-iisang salarin sa Brgy. Catmon, Ormoc City, Leyte nitong Biyernes ng gabi. Kinilala ang nasawi na si Patricio Laude, 60 taong gulang, chairman sa nasabing barangay na nagtamo ng mga tama ng bala sa katawan habang isinugod sa pagamutan ang sugatang si Kagawad Christopher Casimong, 45. Sa ulat ng Police Regional Office (PRO) 8, kasalukuyang nag-uusap ang dalawa sa harapan ng tahanan ni Casimong kaugnay ng clean-up drive sa kanilang barangay upang maisayos ang pagtatapon ng basura nang biglang sumulpot ang salarin. Armado ng hindi pa natukoy na kalibre ng baril ay bigla na lamang pinagbabaril ng salarin ang dalawang biktima kung saan napuruhan ang tserman na sinasabing kanyang target. Duguang bumulagta at agad nasawi ang tserman habang mabilis na tumakas ang ‘di kilalang suspek na sinamantala ang pagkakagulo ng mga tao sa lugar. Agad namang isinugod sa pagamutan ang kagawad at patuloy pang nagpapagaling sa sugat na tinamo sa pamamaril."
1,"LEGAZPI CITY, Albay, Philippines — Sinampahan ng kasong graft, bribery and violations of the code of conduct and ethical standards for public officials and employees sa tanggapan ng Ombudsman si Albay Gov. Edcel Greco “Grex” Lagman ng isang dating barangay kapitan sa bayan ng Daraga, Albay na umakong “bagman” ng jueteng, noong Martes. Ayon kay Alwin Nimo, tumanggap mula sa kanya ang umano noo’y vice ­governor Lagman ng 60-libong piso bawat linggo mula sa iligal na operasyon ng jueteng sa Albay at maliban sa mga testigo niyang magpapatunay ay may hawak pa siyang 60-piraso ng deposits slips sa personal account sa bangko ng naturang opisyal. Nagdesisyon umano siyang magsampa ng kaso at ilabas ang mga ebidensya dahil sa hangga’t hawak niya ang mga depo­sits slips ay may banta sa kanyang buhay mula sa kasalukuyang naka-upong gobernador. Sa pulong balitaan kahapon, binuweltahan naman ni Lagman si Nimo at tinawag niyang “blackmailer” dahil naniniwala siyang ganti ito laban sa kanya makaraang hindi nito tanggapin ang paki-usap na “magserbisyo” rin ito sa gobernador sa kung anong trabaho ito eksperto. Hindi umano niya kilala si Nimo at kamakalawa lamang niya nalamang jueteng operator ito at bagman. Malakas ang pagdududa ng gobernador na ang tinatawag niyang “drakula” ng Albay at kongreso ang nasa likod ni Nimo dahil sa mahigpit na pagkontra ng kanilang pamilya mula sa kanyang tatay na si 1st District Cong.Edcel Lagman at kapatid na si Tabaco City Mayor Krisel Lagman Luistro laban sa isinusulong na people’s initiative upang baguhin ang ilang probisyon sa saligang batas. Dahil sa pagkakasangkot ng pangalan sa kontrobersiya sa jueteng ay matigas na nagdesisyon ang gobernador na sa loob ng isang linggo ay magpapalabas siya ng executive order upang patigilin ang malawak na iligal na sugal sa lalawigan."
1,"MANILA, Philippines — Patay ang isang lola nang masuwag ng isa sa tatlong sasakyang inararo ng umano’y lasing na pulis na nagmamaneho ng isang patrol car nitong Linggo sa Lal-lo, Cagayan. Kinilala ang biktima na si Josefa Julian, 67-anyos, habang nasa kustodiya ng pulis si PCpl. Algen Doblado, 29, miyembro ng Aparri Police Station at residente ng San Antonio Aparri, Cagayan. Lumalabas sa pagsisiyasat ng pulisya na binabaybay ni Doblado ang kahabaan ng kalsada sa Brgy. Catayauan, Lal-lo nang mag-overtake ito sa isang sasakyan. Sumalpok ang patrol car ni Doblado sa kasalubong na L300 hanggang sa maararo ang nakahintong close van at Montero na bumangga naman sa biktima na nakatayo sa gilid ng kalsada.Nagtamo rin ng pinsala sa katawan si Doblado. Inaalam na rin kung saan galing ang dalawang pulis na noo’y lasing bagama’t naka-duty. Nahaharap sa kasong Reckless Imprudence Resulting to Homicide and Damage to Property at Anti-Drunk Driving Law si Doblado."
1,"CAVITE, Philippines — Pinasok ng pitong hinihinalang kasapi ng “Akyat-Bahay Gang” ang bahay ng isang Indonesian national saka siya iginapos kasama ang kanyang mga kasambahay at driver bago nilimas ang mahahalagang ga­mit at pera nito, kamaka­lawa ng hapon sa Brgy. Magdalo-Potol, bayan ng Kawit, dito sa lalawigan. Sa imbestigasyon ng pulisya, alas-5 ng hapon nang maganap ang insidente sa bahay ng biktimang si Fendy Apriyanto, 29-anyos, supervisor ng POGO at residente sa Grand Centennial Homes ng nasabing barangay. Lumalabas na habang nasa loob ng kanyang bahay ang biktima kasama ang mga katulong at driver nito nang biglang pumasok sa compound ng dayuhan ang mga suspek na pawang armado, nakasuot ng itim na jacket at long sleeve gray, naka-sumbrero at face mask habang lulan ng isang puting Toyota Hi-ace van, hindi nakuha ang plate number. Agad na tinutukan ng mga suspek ang security guard na si Gilbert Tabbu Ango­luan, 34, na nakabantay sa gate ng bahay ng biktima saka tuluy-tuloy na pumasok sa bahay ng nasabing POGO supervisor. Mabilis na iginapos ng mga suspek si Apriyanto, mga tauhan na sina Monares Dula Hermesito, 46-anyos, company driver;  Sandro Buena Sandrino, 36, driver/security; Crisanta Hito Tupas, 43, housekeeper;  Engelbert Cuizon Germanio, 38, driver at Jeanly Dianga Paquilit, 38, housekeeper. Kasunod nito, nag­halughog at nilimas ng mga suspek ang lahat ng mahahalagang gamit sa loob ng bahay, kabilang na ang mga cellphone, IDs, isang Taurus caliber 9mm at malaking halaga ng pera  na hindi pa mabatid ang kabuuang halaga. Kasalukuyan ng nagsasagawa ng dragnet ope­ration ang Kawit Police upang madakip ang mga suspek."
1,"MANILA, Philippines — Pabor ang karamihang Pilipino na magsagawa ng imbestigasyon ang International Criminal Court (ICC) hinggil sa usapin ng war on drugs ni dating Pangulong Rodrigo Duterte. Batay sa isinagawang survey ng OCTA Research noong Disyembre 10-14, 2023, naniniwala ang nasa 55 porsiyento ng mga Pinoy na dapat lumahok ang Pilipinas sa ICC upang maisagawa ang imbestigasyon sa drug war ni Duterte habang nasa 45 porsiyento naman ang hindi pabor. Lumilitaw sa record ng OCTA na 65 p`orsiyento dito ay sa Balance Luzon, 52 porsiyento sa Metro Manila, 50 percent sa Visayas, habang 42 porsiyento sa Mindanao. Gayunman, nakuha naman ng Mindanao ang mataas na porsiyento na 58 kung saan tutol ang mga Filipino na lumahok sa imbestigasyon ng ICC habang 35 percent lamang ang Balance Luzon. Ipinakita rin sa survery na 67 porsiyento ng mga nasa 75-anyos pataas ang pabor habang hindi pabor ang 50 porsiyento na nasa edad 35-45. Dagdag pa ng OCTA na suportado rin ng mga nani­nirahan sa mga lalawigan at probinsiya ang imbestigasyon ng ICC na nakakuha ng 57 percent kumpara sa nakuhang porsiyento ng mga taga Metro Manila na 54%. Isinagawa ang Tugon ng Masa survey sa 1,200 adult respondents nationwide."
1,"CAVITE, Philippines — Nadiskubre ng awtoridad dito na ang Japanese lawyer na sinampahan ng kaso ang may pakana sa mga bomb threat sa iba’t ibang ahensya ng gobeyrno, kumpanya at establisimyento sa bansa, sa pamamagitan ng electronic mail (e-mail), kamakalawa. Nadiskubre ito matapos na muling makatanggap ng bomb threat ang Brgy. Tejeros Convention, Rosario, Cavite. Natukoy ng pulisya ang Japanese national na nahaharap sa patung-patong na kaso na si Takahiro Karasawa, nasa hustong gulang, Japanese national at abogado mula sa Steadiness Law Office. Sa ulat, nakilala ang Hapones matapos na makatanggap muli ng tawag ang Admin Building ng Cavite Economic Zone Authority (CEZA) dakong alas-3 ng hapon sa Brgy. Tejeros Convention sa Rosario, Cavite hinggil sa diumano’y may bombang nakatanim sa nasabing pabrika. Ayon kay Daisylyn C. Santos, secretary 1, nakatanggap siya ng e-mail message  hinggil sa bombang diumano’y itinanim sa kanilang pabrika at anumang oras ay sasabog. Nabatid sa Rosario Municipal Police, may nauna na rin silang natanggap na mga bomb threat noong Setyembre at Disyembre, ng nakalipas na taon."
1,"MANILA, Philippines — Nasamsam ng mga anti-narcotics agents ang abot sa P34 milyon na halaga ng shabu sa dalawang big-time dealers sa ikinasang buy-bust operation sa Gonzalez Drive sa Barangay Mercedes, Zamboanga City nitong Lunes ng gabi. Kinumpirma ng Zamboanga City Police Office at ng Police Regional Office-9 ang pagkakaaresto sa mga suspek na si Almujir Jumah, 37-anyos, at 59-anyos na tiyo na si Waham Gani, sa naturang entrapment operation na  naisagawa sa tulong ng mga intelligence units ng Western Mindanao Command ng militar at ng Philippine Drug Enforcement Agency-9. Ayon kay Zamboanga CPO director Police Col. Alexander Lorenzo, hindi bababa sa limang kilo ang nakumpiskang shabu sa dalawang suspek na kusa nang nagpaaresto nang mahalatang mga hindi unipormadong pulis ang kanilang napagbentahan. Nakuha sa mga suspek ang limang heat-sealed transparent plastic pack na naglalaman ng shabu na tumitimbang ng 5-kilo at nagkakahalaga ng P34,000,000; isang P1,000 marked money, 949 piraso ng P1,000 bill na boodle money at itim na Ford Ranger."
1,"SANTIAGO CITY, Isabela, Philippines — Dinakip ng pinagsanib na operatiba ng Highway Patrol Group (HPG) ng Cagayan Valley (Region 02) at Criminal Investigation and Detection Group tinaguriang number 1 most wanted person sa bansa dahil sa iba’t ibang kasong criminal matapos na matunton sa kanyang lungga sa Barangay Bungol, Balaoan, La Union kamakalawa. Ayon kay P/LtCol. Kevin Bulayungan, HPG-regional director, nakilala ang nadakip na akusado na si Roy Guno aka Jargu Pelonggo, 44, isang sales agent at residente ng Barangay Sillawit, Cauayan City, Isabela at itinuturong lider ng ‘Guno Group Criminal Gang’ sa bansa. Si Guno ay nahaharap sa mga kasong paglabag sa R.A. 10883 (Concealment of Carnapping), Simple Carnapping, PD 1612 (Anti-Fencing Law), R.A. 10883 (Anti-Carnapping Act), 8-counts ng estafa at paglabag sa PD 1612 (Anti-Fencing Law). Ang matagumpay na pagkadakip sa akusado ay isinagawa ng pinagsanib na puwersa ng HPG-Cagayan Valley, CIDG Regional Field Unit 2-Santiago City Field Unit; Quirino Provincial Field Unit; Regional Highway Patrol Unit 1; CIDG-Regional Field Unit 1; at ang Balaoan PNP kabilang ang La Union PPO."
1,"MANILA, Philippines — Umabot sa 22 aksidente ang naitala sa mga lansangan sa Kamaynilaan kahapon. Ito ang nabatid sa Metropolitan Manila Development Authority (MMDA) na karamihan ay kinasasangkutan ng motorsiklo. Sa ulat ng MMDA sa kanilang Facebook page, naganap ang mga aksidente mula alas-6 ng umaga hanggang alas-2 ng hapon. Sa EDSA, sumemplang ang isang motorsiklo malapit sa MRT North Avenue, nagkabungguan naman ang isang motorsiklo at kotse sa may EDSA Cabrera Victory Liner dakong alas-6:30 ng umaga, sumunod na nagkabungguan ang isa pang motorsiklo at kotse dakong alas-9:30 ng umaga sa may EDSA northbound-East Avenue, isang van at SUV ang nagkabanggaan sa may EDSA Kalayaan southbound, isang motorsiklo ang sumemplang sa may EDSA Buendia northbound, at isang motorsiklo rin ang sumemplang sa may EDSA Ortigas southbound. Sa Marcos Highway, nagkaroon ng multiple collission ng isang bus at dalawang SUVs sa may Dela Paz easthbound, isang SUV at motorsiklo ang nagkasagian sa may F. ­Mariano, at isang jeep at motorsiklo ang magkabungguan sa may Dela Paz eastbound. Nagkabanggaan ang isang kotse at motorsiklo sa may Quirino Plaza Dilao southbound, isang bisikleta at motorsiklo rin ang nagkasagian sa may Quezon Avenue-Agham Road, isang pedestrian ang nabundol ng isang motorsiklo sa may C5 Katipunan Avenue malapit sa Mirriam College. Nagkasagian ang isang kotse at SUV sa may North Avenue-Mindanao Avenue dakong alas-9:23 ng umaga na sinundan ang banggaan din ng isang bus at isang AUV dakong alas-10 ng umaga sa parehong lugar. Nakapagtala rin ng mga aksidente sa may C5 Greenmeadows, C5 SM Aura, C5 Lanua intersection, Quezon Avenue-Araneta Avenue, C5 Bagong Ilog flyover, at C5 Market Market. Tiniyak naman ng MMDA na agad na nasaklolohan ang mga biktima at naisugod sa pinakamalapit na pagamutan."
1,"MANILA, Philippines — Inatasan na ng Department of Justice (DOJ) ang National Bureau of Investigation (NBI) na magkasa ng masusing imbestigasyon ukol sa bomb threat mula sa nagpakilalang Japanese national na ipinadala sa ilang paaralan at ahensya ng gobyerno sa pamamagitan ng electronic mail. Nagpakilala ang e-mail sender na si Takahiro Karasawa, isa umanong abogado mula sa “Steadiness Law Office” at isang ekspertong bomb-maker. Kabilang sa napadalhan ng e-mail ang Department of Education-Bataan dakong alas-3:50 ng madaling araw nitong Lunes. Dahil dito, sinuspinde ng DepEd-Bataan ang klase sa mga paaralan sa lalawigan bilang pag-iingat. “I set high-performance bombs in major Philippine government offices. Those bombs will explode at approximately 3:34 p.m. on February 12. Unlike previous bomb threats, it really explodes and many people die,” ayon kay Karasawa. Sa inisyal na imbestigasyon, nabatid na may mga kahalintulad na “hoax emails” sa internet na nangyari rin sa iba’t ibang bansa. Nangyari ito sa Seoul, South Korea noong nakaraang taon na target din ang mga ahensya ng pamahalaan. “There should be no place for pranks or spreading fear among our people. Let this be a warning to those behind this that we will not tolerate such acts and we will go after you with the full extent of the law,” ayon kay Justice Secretary Jesus Crispin Remulla."
1,"MANILA, Philippines — Karumal-dumal ang sinapit na kamatayan ng isang 26-anyos na mister makaraan itong pugutan ng ulo ng hindi pa nakilalang salarin sa kabundukan habang nangunguha ng panggatong sa Brgy. Geragaan, Calbayog City, Samar, ayon sa ulat kahapon. Sa report ng Police Regional Office (PRO) 8, kinilala ang biktima na si Renal Elar Monteclaro, isang magsasaka at naninirahan sa Purok 4, Brgy. Villahermosa, Calbayog City. Base sa imbestigasyon, nangyari ang insidente nitong Biyernes ng umaga sa kabundukan matapos na magtungo sa nasabing lugar ang biktima. Sa pahayag ng live-in partner ng biktima, maaga pa lamang umanong umalis ng bahay ang biktima para manguha ng panggatong para gawing uling sa bundok pero nabigo nang makauwi ng kanilang tahanan. Nang hanapin ang biktima ay dito na nadiskubre ng mga kamag­anak ng biktima ang katawan nito na pugot ang ulo. Positibo namang natukoy ang pagkaka­kilanlan ng nasabing biktima matapos itong kumpirmahin ng kaniyang live-in partner at miyembro ng kaniyang pamilya sa pamamagitan ng tattoo nito sa katawan."
1,"COTABATO CITY, Philippines — Nakatakda nang ipakustodiya ng pulisya sa Bureau of Customs ang aabot sa P1.4 million na halaga ng imported na sigarilyong nasamsam matapos masabat ang isang bangka sa anti-smuggling operation ng pulisya sa lungsod, ka­makalawa. Sa ulat nitong Linggo ni Brig. Gen. Allan Nobleza, director ng Police Regional Office-Bangsamoro Autonomous Region, natagpuan ng mga pulis na nakaimbak sa gilid ng ilog sa Barangay Kalanganan ang naturang 74 na malala­king kahon ng sigarilyong gawa sa Indonesia, posibleng ihahatid na sana ng mga smugglers sa mga contacts nila dito sa Cotabato City. Ayon sa mga residente ng Barangay Kalanganan, tumakas ang mga smugglers na nagdiskarga ng natu­rang kontrabando mula sa isang sasakyang pandagat na galing sa Zamboanga del Sur nang mapansin na may mga pulis na papalapit sa kanilang kinaroroonan. Sa tala ng iba’t ibang unit ng PRO-BAR, P137 million na ang halaga ng imported na sigaril­yong nakumpiska sa mga serye ng police anti-smuggling operations mula 2022 sa mga coastal municipalities ng Lanao del Sur, Maguin­danao del Norte at sa mga baybayin ng Cotabato City at sa mga highway sa Maguindanao del Sur."
1,"PNVF champions league MANILA, Philippines — Kinopo ng Petro Gazz ang gold medal sa women’s division ng 2024 PNVF Champions League matapos patumbahin ang karibal na Cignal HD, 25-19, 27-25, 25-22, kahapon sa Rizal Memorial Coliseum. Nagtuwang sina Fil American ace Brooke Van Sickle, Jonah Sabete at team captain Remy Palma para sa panalo ng Gazz Angels na ginabayan ni Japanese coach Koji Tsuzurabara. Hinirang na Most Valuable Player si Van Sickle na pumalo ng 24 points kung saan siya rin ang humataw ng championship point sa third set laban kina Roselyn Doria at Gel Cayuca ng HD Spikers. Nagdagdag si Sabete ng 19 markers at may 11 points si Palma kasama ang dalawa sa huling tatlong puntos ng Petro Gazz sa third frame. “Sobrang happy na hindi ko naman talaga ine_expect,” sabi ni Sabete. “Sabi ko lang magtatrabaho lang ako. Buti naman nakapag-contribute ako sa team ko.” Ibinulsa naman ng Chery Tiggo ang bronze medal matapos gibain ang back-to-back NCAA champions College of St. Benilde, 25-20, 25-13, 25-13. Nagposte si Mylene Paat ng 11 points mula sa 8 attacks at 3 blocks habang nagdagdag ng tig-10 mark_ers sina team captain Aby Maraño at Ara Galang para sa Crossovers. May tig-6 points na kontribusyon sina Eya Laure at Pauline Gaston. Pinamunuan ni NCAA MVP Gayle Pascual ang Lady Blazers sa kanyang 7 points. Samantala, nakatakdang simulan ang men’s division tampok ang upakan ng Cignal at St. Benilde ngayong ala-1 ng hapon sa unang laro kasunod ang laban ng Savouge Spin Doctors at Philippine Navy sa alas-3:30 at ang bakbakan ng VNS Asereht at Iloilo sa alas-6 ng gabi."
1,"MANILA, Philippines — Inangkin ng San Miguel ang unang dalawang laro, habang rumesbak ang Magnolia para makatabla sa serye. Ang krusyal na 3-2 lead ang paglalabanan ng Beermen at Hotshots ngayong alas-6:15 ng gabi sa Game Five ng Season 48 PBA Commissioner’s Cup Finals sa Smart Araneta Coliseum. Itinayo ng San Miguel ang 2-0 bentahe mula sa 103-95 panalo sa Game One at 109-85 dominasyon sa Game Two. Bumawi ang Magnolia para agawin ang Game Three, 88-80, at Game Four, 96-85, para tumabla sa 2-2 sa kanilang best-of-seven championship series. Ang matinding depensa ang naging susi ng Hotshots sa dalawang beses na pagpapatumba sa Beermen, ayon kay coach Chito Victolero. “Everything boils down to our defense. We limited them to under-90 points and that’s our goal. As long as the series becomes a defensive battle, we have a chance to win games,” ani Victolero. Nilimitahan ni Magnolia import Tyler Bey si San Miguel reinforcement Bennie Boatwright, Jr. sa 16 points sa Game Four. “I know he’s gonna come up more aggressive this game for sure,” sabi ni Bey kay Boatwright. “For me, I’m just stepping up to the challenge.” Humakot si Bey ng 26 points, 12 rebounds, 3 assists at 6 steals para banderahan ang Hotshots na nakahugot kina Mark Barroca, Paul Lee, Ian Sangalang at Jio Jalalon ng tig-14, 13 at 10 markers, ayon sa pagkakasunod."
1,"BOSTON — Nagpos­te si Jayson Tatum ng 35 points at bumida sa third-quarter rally ng NBA-leading Celtics para sa 133-129 pagpapabagsak sa W­ashington Wizards. Kumolekta si Kristaps Porzingis ng 34 points at 11 rebounds, habang may 20 markers si Jrue Holiday para sa Boston (40-12) na nakahugot kay Jaylen Brown ng 18 points. Tumipa sina Deni Avdija at Corey Kispert ng tig-24 points at may 21 markers si Bilal Coulibaly para sa Washington (9-42) na nalasap ang pang-limang sunod na kamalasan. Kinuha ng Wizards ang eight-point lead sa third quarter at hinawakan ang 131-127 abante sa huling minuto ng fourth period bago agawin ng Celtics ang panalo mula sa foul line. Sa Sacramento, humakot si Domantas Sabonis ng 17 points, 17 rebounds at 10 assists para sa kanyang ika-15 triple-double sa season sa 135-106 pagrapido ng Kings (30-21) sa nagdedepensang Denver Nuggets (36-17). Sa Milwaukee, umiskor si Damian Lillard ng 26 points para pamunuan ang Bucks (34-19) sa 120-84 paggupo sa Charlotte Hornets (10-41). Sa Los Angeles, kumamada si D’Angelo Russell ng 30 points at may 27 markers si Austin Reaves sa 139-122 dominasyon ng Lakers (28-26) sa New Orleans Pelicans (30-22)."
1,"MANILA, Philippines — Pinangunahan ni Swim League Philippines (SLP) ace tanker Mikhael Jasper ‘Mikee’ Mojdeh ang mga Most Outstanding Swimmer (MOS) awardees sa 2024 Asian Open School Invitational (AOSI) Aquatics Championships na ginanap sa Assumption University Aquatic Center (ABAC) Suvarnabhumi Campus sa Bangkok, Thailand. Nakalikom ang Immaculate Heart of Mary College-Parañaque ng kabuuang 205 puntos para masiguro ang MOS trophy sa boys’ 8-year division. Nakuha ito ni Mojdeh sa pamamagitan ng kanyang impresibong tatlong ginto at limang tansong medalyang koleksiyon sa naturang three-day meet. “I am happy to make my best time and also made a lot of new friends. Thank you coach Jeremiah and coach Sherwyn. And to my parents (Joan and Modj). I will aim for more best time in my next competition,” ani Mojdeh na nakababatang kapatid ni World Junior Championships semifinalist Micaela Jasmine Mojdeh. Maliban kay Mikhael Jasper, nagbulsa rin ng MOS awards ang siyam pang miyembro ng SLP kabilang na si  Aishel Cid Evangelista. Hataw si Evangelista sa boys’ 12-13 kung saan nakakuha ito ng 217 puntos mula sa tatlong ginto, isang pilak at tatlong tanso. Wagi rin ng MOS sina Kevin Arguzon (boys’ 16-17), Arbeen Miguel Thrue­len (boys’ 18-over), Ignacio Javier Avellanosa (boys’ 6-under), Alarie Somuelo (girls’ 18-over), Mikaela Ruth Crystal (girls’ 16-17), Sophia Rose Garra (girls’ 10-11), Audrey Erica Atchico (girls’ 8-year) at Ylaenna Lonzaga (girls’ 7-year) sa kani-kanyang dibisyon. Umani si Arguzon ng 314 puntos galing sa limang ginto, dalawang pilak at isang tanso habang may 192 puntos si Thruelen buhat naman sa dalawang ginto, limang pilak at isang tanso na nakolekta nito. Nagrehistro naman si Avellanosa ng 69 puntos (2 pilak at 1 tanso tanso) habang may 346 puntos si Somuelo (5 ginto at 4 pilak), may 139 puntos si Crystal (1 ginto, 1 pilak at 5 tanso), may 372 puntos si Garra (6 ginto at 3 pilak), may 89 puntos si Atchico (3 pilak) at may 120 puntos si Lonzaga (1 ginto at 2 pilak)."
1,"MANILA, Philippines — Wala pang kakayahan ang mga employers na maipatupad ang panawagan ng ilang Senador na itaas sa P100 across-the-board ang minimum wage ng mga manggagawa sa bansa. Sa media briefing sa Quezon City, sinabi ni Sergio Ortiz –Luis Jr., pangulo ng Employers Confederation of the Philippines (ECOP) at presidente ng Philippine Exporters Confederation, Inc. (Philexport), hindi pa napapanahon na maipatupad ang naturang wage hike dahil maraming employers ngayon ang hindi pa nakakaangat mula sa nagdaang epekto ng pandemya. Kaugnay nito, sinabi ni ECOP Director at  Phil. Chamber of Commerce & Industry (PCCI) Labor & Employment Committee Chairman, Arturo “Butch” Guerrero na dapat munang magkaroon ng isang multi-sectoral consultations sa pagitan ng mga stakehol­ders hinggil sa usapin ng pagtaas sa sahod ng mga manggagawa bago ang desisyon para dito. Anya, ang anumang mabilisang hakbang para dito ay magdudulot ng ma­tinding epekto sa business sector na kasalukuyan pang nakaka-recover ang maraming negosyante mula sa epekto ng pandemya laluna ang mga negosyo na nasa micro, small, at medium-scale enterprises (MSMEs) na may pinaka maraming workforce sa bansa. Hinikayat nito ang mga senador na hayaan munang pag-isipan at pag-aralang mabuti ng Regional Wage Boards ang isyu upang hindi naman masaktan ng todo ang sektor ng pagnenegosyo at tuloy mapangalagaan ang estabilidad ng ekonomiya ng bansa."
1,"MANILA, Philippines — Ginamit ng Cignal HD ang kanilang malawak na eksperyensda para ta­kasan ang College of St. Benilde, 23-25, 22-25, 25-22, 25-22, 15-10, sa se­­mifinals papasok sa Phi­lippine National Volleyball Federation (PNVF) Champions League women’s di­vision finals kahapon sa Ri­zal Memorial Coliseum. Dumiretso ang HD Spi­kers sa 5-0 kartada para umabante sa gold medal round ng torneo. Nagtala si Chai Tronco­so ng 15 points mula sa 13 attacks, 2 service aces at 1 block, habang may 13, 12 at 10 markers sina Ces Molina, Ria Meneses at Chin Basas, ayon sa pag­kakasunod. “I think it’s our maturity. Experience-wise, lamang kami,” sabi ni coach Shaq Delos Santos sa Lady Bla­zers, ang back-to-back NCAA champions. “Iyong momentum rin siguro after namin makuha iyong third set. Malaking bagay iyon. Again, iyong tiwala lang siguro sa team na hindi ko puwedeng tanggalin,” dagdag nito. Lalabanan ng Cignal sa finals ang mananalo sa semis game ng Chery Tiggo at Petro Gazz na ini­la­laro pa habang isinusulat ito kagabi. Nauna ang nilusutan ng tropa ni Delos Santos ang St. Benilde, 18-25, 25-21, 25-17, 17-25, 15-13, para walisin ang elimination. Sinikwat ng Lady Bla­zers ang first at second set para itayo ang 2-0 kala­mangan. Ngunit hindi bumigay ang HD Spikers at inagaw ang third at fourth frames para makahirit ng fifth set. Isang 7-0 atake ang gi­nawa ng Cignal sa fifth frame at lalo pang ibinaon ang St. Benilde sa 10-2. Pumalo si Gayle Pascual ng 18 points para sa Lady Blazers."
1,"MANILA, Philippines — Inangkin ni Jonel Carcueva ang kanyang ikatlong Men Elite road race crown sa PhilCycling National Championships for Road 2024 kahapon. Nagsumite ang pamba­to ng continental team Go-for-Gold ng bilis na apat na oras, 23 minuto at 23.40 segundo para ibulsa ang gold medal sa premiere event ng torneong inihahandog ng Standard Insurance at MVP Sports Foundation at inorganisa ni PhilCyling pre­sident at Tagaytay City Mayor Abraham “Bambol” Tolentino na pangulo rin ng Philippine Olympic Committee. Sumegunda ang kanyang kakamping si Jericho Jay Lucero sa nasabing 178.30-km race na nagsi­mula at natapos sa Praying Hands sa Isaac Tolentino Avenue. Siyam na segundo ang layo ni Philippine Navy-Standard Insurance rider Ronald Lomotos kay Luce­ro para makuntento sa bronze medal sa event na suportado ng Tagaytay City, Chooks-To-Go, Excellent Noodles, CCN at Fitbar katuwang ang mga local government units sa Batangas at Cavite at PNP commands sa Batangas at Cavite at ng Bureau of Fire. Tatlong ginto rin ang itinakbo ni Kim Bonilla sa Women Junior race matapos manguna sa criterium at time trial. Ang mga top finishers sa five-day, three-discipline national championships ay ipapasok sa national road team na isasabak sa Asian championships ngayong taon at sa Southeast Asian Games sa 2025 sa Thailand. Kabuuang 69 riders ang lumahok sa Men Elite race na dumaan sa Nasugbu, Lian, Balayan, Tuy, Calaca, Lemery, Agoncillo at Talisay sa Batangas."
1,"MANILA, Philippines —  Napasakamay ni CJ Pe­rez ng San Miguel ang ka­una-unahan niyang Best Player of the Conference award bago ang Game Four ng PBA Season 48 Commissioner’s Cup ka­ha­pon sa Smart Araneta Coliseum. Inungusan ni Perez si­na Christian Standhardi­nger at one-time Most Valuable PlayerScottie Thompson ng Barangay Ginebra, NorthPort main man Arvin Tolentino at TNT Tropang Giga star Calvin Oftana. Ang 6-foot-8 na si Standhardinger ang na­ngu­na sa BPC race sa kanyang 35.7 statistical points (SPs) matapos ang semifinals kasunod si Pe­rez na may 35.5 SPs. Ngunit dahil sinibak ng Beermen ang Gin Kings sa semis ay tuluyan nang na­karemate si Perez laban sa Fil-German big man. Sa pagtiklop ng semis ay nagposte ang three-time scoring champion na si Pe­rez ng mga averages na 16.4 points, 6.8 rebounds, 3.9 assists at 1.9 steals para sa San Miguel. Samantala, hinirang naman si Johnathan Wiliams ng Phoenix bilang Best Im­port. Humakot ang da­ting NBA player ng 50.7 SPs sa likod ni Bennie Boat­wright,Jr. (60.7 SPs) ng San Miguel. Kumamada si Williams ng mga averages na 24.5 points, 16.4 rebounds, 5.2 assists, 0.8 steals at 1.6 blocks para sa Fuel Masters na pinatalsik ng Mag­no­lia Hotshots sa kanilang semis series"
1,"Noong Nobyembre 2023, sinabi ng Land Transportation Office (LTO) na gumawa na sila ng proposal para sa mandatory registration ng electric bikes (e-bikes). Ayon LTO, ang mga rehistradong e-bikes lamang ang makakagamit ng public roads. Ayon pa sa LTO sa inilabas nilang Administrative Order 2021-035, ang mga electic vehicles na may maximum speed na 25 kilometers per hour ay exempt sa registration. Pero dalawang buwan na ang nakararaan mula nang ipahayag ito ng LTO, wala pang nakikitang pagrerehistro sa mga e-bikes at ang resulta, nagmistulang langgam sa kalye ang e-bikes na malayang nakayayaot. Ang matindi nito, ginagawa nang panghanapbuhay ang e-bikes. Ginagamit nang service para sa mga estudyante at pinanghahakot ng mga paninda gaya ng gulay, prutas, bigas, at kung anu-ano pa. At ang pinakadelikado, may mga menor-de-edad na nakapagmamaneho ng e-bikes at ang iba ay dinadala pa sa school. May pagkakataon na dinadala pa ang e-bike sa mall. Ang resulta, nakadagdag pa ngayon sa bigat ng trapiko ang mga e-bike na tila wala namang pakialam kung nakakaperwisyo sila sa iba pang legal na motorista. Marami sa e-bike ang nasa gitna ng kalsada at walang pakialam na liliko kung kailan niya gusto. Tinatagurian na ang mga perwisyong e-bike na “hari ng kalsada”. Nakapagtataka kung bakit hindi pa umaaksiyon ang LTO sa mga naglipanang e-bike. Bakit kaila­ngang magtagal pa bago ipatupad ang pag-ban sa mga e-bike na hindi lamang nakadaragdag sa trapik kundi nagdudulot din ng panganib sa iba pang motorista. Hihintayin pa bang marami ang mapahamak bago ipagbawal sa public roads ang e-bikes. Sa report ng Land Transportation Franchising and Regulatory Board (LTFRB), naitala ang 556 na aksidente ng e-bikes. May bumabangga at nababangga dahil sa kawalan ng disiplina habang yumayaot sa pampublikong kalsada. Kamakailan, isang moto­rista ang gumamit ng Skyway habang nakasakay sa e-bike. Hinuli siya ng mga awtoridad at pinagmulta. Pinakamataas ang kaso ng e-bike accidents sa Metro Manila na umabot ng 281 at may dalawang namatay. Karamihan umano sa mga sangkot sa aksidente ay babae at ang iba ay menor-de-edad. Kailan kikilos ang LTO sa e-bike? Kapag marami na ang namamatay? Kapag marami na ang baldado at lumpo?"
1,"MANILA, Philippines — Posibleng hindi makapaglaro si Gilas Pilipinas stand-out June Mar Fajardo sa first window ng FIBA Asia Cup Qualifiers 2025 na magsisimula sa Pebrero 22. Ito ay matapos magtamo ng injury sa Game 4 ng PBA Commissioner’s Cup finals sa pagitan ng San Miguel Beer at Magnolia Hotshots. Sa kabila ng iniindang injury, naglaro pa rin si Fajardo sa Game 5 at Game 6 upang tulungan ang Beermen na makuha ang ika-29 kampeonato ng prangkisa sa liga. Dahil dito, kailangan ni Fajardo na magpahinga upang hindi na maagrabyado pa ang kanyang injury. Sinabi ni Gilas Pilipinas head coach Tim Cone na posibleng sumama pa rin si Fajardo sa trip ngunit hindi ito makapaglalaro. Unang makakasagupa ng Gilas ang Hong Kong sa Pebrero 22 sa larong idaraos sa Tsuen Wan sa Hong Kong kasunod ang Chinese-Taipei sa Pebrero 25 sa Maynila. Nakatakdang umalis ang Gilas sa Lunes patu_ngong Hong Kong. Nasa pukpukang en_sayo na ang Gilas sa Inspire Sports Academy sa Calamba, Laguna. Dalawa na ang nasa injury list ng Gilas Pilipinas dahil injured din si AJ Edu. Magiging kapalit ni Edu si Japeth Aguilar ng Barangay Ginebra. Wala pang plano ang Gilas Pilipinas kung kukuha ng kapalit ni Fajardo. Matapos ang training camp sa Inspire Sports Academy, nakatakdang bumalik sa Maynila ang GIlas para ipagpatuloy ang ensayo sa Philsports Arena sa Pasig City."
1,"MANILA, Philippines — Patuloy ang pagbabawas ng tubig sa mga pa­ngunahing dam sa bansa sa nakalipas na 24 oras dulot nang kawalan ng nararanasang pag-ulan sa mga watershed dulot ng epekto ng El Niño. Sa Dam Monitoring ng PAGASA, nagtala ang Angat dam kahapon ng 208.20 meters water level mula sa 208.32 meters noong Biyernes. Nasa 212 meters ang normal water level ng Angat na pinagkukunan ng 90 percent ng tubig ng Metro Manila. Nagkaroon din ng pagbaba sa water level ng La Mesa dam na nagtala ng 77.30 meters kahapon mula sa 77.38 noong Biyernes, Binga dam na nasa 569.84 mula sa 570.52, San Roque na may 246.34 meters mula sa 246.63 samantalang ang Pantabangan ay nagtala ng 189.19 mula sa 189.48. Bumaba rin ang water level sa Magat dam na nagtala kahapon ng 179.06 meters mula sa 179.36 habang ang Caliraya ay bumaba rin sa 287.01 mula sa 287.21 meters. Gayunman, sinabi ng Metropolitan Waterworks and Sewerage System (MWSS) na kahit na may pagbaba ang water level sa Angat ay sapat pa rin ang suplay dito sa panahon ng El Niño dahil may ibat ibang sources ng tubig na pinagmumulan sa kasalukuyan para isuplay sa Metro Manila tulad ng Laguna Lake, mga ilog at tubig mula sa mga treatment plants ng Maynilad at Manila Water."
1,"MANILA, Philippines — Nanindigan ang Philippine Coast Guard (PCG) na magtutuluy-tuloy ang isinasagawa nilang “rotational deployment” ng kanilang mga tauhan katuwang ang Bureau of Fisheries and Aquatic Resources (BFR) sa Bajo de Masinloc sa kabila ng protesta ng China. Sinabi ni Commodore Jay Tarriela, tagapagsalita ng PCG sa WPS, ito ay bilang pagtugon sa kautusan ni Pangulong Ferdinand Marcos Jr., na regular na magtalaga ng barko sa lugar para maproteksyunan ang mga mangingisdang Pilipino laban sa harassment ng mga Tsino. “The rotational deployment will be here to stay..for the food security, to make sure we will protect the Filipino fishermen’s rights, to make sure that the Filipino fishermen will go there na walang harassment,” saad ni Tarriela. Agad naman niyang nilinaw na hindi nila layunin na maghamon kaninuman, ngunit ang proteksyunan lamang ang mga kapwa Pilipino. Sinabi ng BFAR, na halos 400,000 Pilipinong mangingisda ang umaasa sa West Philippine Sea para sa kanilang kabuhayan. Nasa 275,520 metriko toneladang isda at lamang-dagat ang nahuhuli sa WPS kada taon, na katumbas ng 6 hanggang 7 porsyento ng fishing sector ng bansa. Iginiit pa niya na ang Bajo de Masinloc ay isang tradisyunal na fishing ground sa mga Filipino lalo na sa mga nasa Zambales, Pangasinan at ibat ibang bahagi ng coastal area ng Northern Luzon. Ayon kay Tarriela, idineploy ng BFAR ang BRP Datu Tamblot o MMOV-3005, Cessna Caravan, RP-1077al at Cessna 208-B at aircraft sa Bajo de Masinloc. Nabatid na galing ang mga aircraft sa Clark, Pampanga. Ayon kay Tarriela, dinikitan ng China Coast Guard vessel 3105 ang BRP Datu Tamblot nang makarating ng one nautical mile mula sa Bajo de Masinloc."
1,"MANILA, Philippines — Usap-usapan uli ang paglala ng kalusugan ng dating aktres at TV host na si Kris Aquino dahil sa patung-patong na ""autoimmune diseases."" Ilan sa sinasagupang karamdaman ng ""Queen of All Media"" ang Churg Strauss, Chronic Spontaneous Urticaria, Autoimmune Thyroiditis, at Autoimmune Mixed Connective Tissue Disease. Pero ano ba talaga ang autoimmune diseases at ano ang sanhi nito? @philstarnews Ano ba ang mga Auto Immune Diseases? #philstarnews #fyp #explainer #krisaquino #news ? Breaking News Background Music (Basic A)(1001538) - LEOPARD   Sinasabing merong 80 klase ng ganitong uring sakit. Pero lahat ba nito ay life-threatening? Meron bang lunas dito? Panoorin ang paliwanag diyan ni James Relativo sa video na ito. Related Stories  LIST: Kris Aquino's autoimmune diseases explained  Kris Aquino begins taking anti-cancer medication for possible six autoimmune conditions  Kris Aquino ikinatakot 'pagtigil ng puso' dahil sa susunod na gamutan"
1,"MANILA, Philippines — Inangkin ng Chery Tiggo ang ang second spot sa semifinal round ng Philippine National Volleyball Federation (PNVF) Champions League women’s division matapos talunin ang Philippine Army, 25-16, 25-14, 26-28, 25-15, kahapon sa Rizal Memorial Coliseum. Inilista ng Crossovers ang 3-1 record sa ilalim ng Cignal HD Spikers (4-0) patungo sa Final Four. “Well, na-secure namin iyong No. 2 pero still, ang magma-matter dito iyong bakbakan sa semifinals kasi wala namang twice to beat advantage,” sabi ni Chery Tiggo coach Kungfu Reyes. Pumalo si EJ Laure ng 21 points at may 20 markers si Shaya Adorador habang nag-ambag si Princess Robles ng 14 points at may 9 at 7 mar­kers sina Seth Rodriguez at Pauline Gaston, ayon sa pagkakasunod. Hindi naglaro sina Eya Laure, Mylene Paat at Ara Galang habang dalawang sets nakita sa aksyon si Aby Maraño bago ipinahinga ni Reyes para sa semis. Sa Cignal lamang mi­na­las ang tropa ni Reyes kasunod ang panalo sa College of St. Benilde at Petro Gazz. Binanderahan ni Honey Royse Tubino ang sibak nang Lady Troopers (0-4) sa kanyang 13 points kasunod ang 10 markers ni Jovelyn Gonzaga. Tinapos ng Chery Tiggo ang kanilang duwelo ng Army sa loob ng isang oras at 45 minuto. Ang sinuman sa Lady Blazers at (1-2) Gazz A­ngels (1-2) na uupo sa No. 3 ang makakatapat ng Crossovers sa semis."
1,"MANILA, Philippines — Ang paglapit sa korona ang hangad ng San Miguel habang ang maitabla ang serye ang pakay ng Magnolia. Magtutuos ang Beermen at Hotshots nga­yong alas-7:30 ng gabi sa Game Four ng Season 48 PBA Commissioner’s Cup Finals sa Smart Araneta Coliseum. Bigo ang San Miguel na maiposte ang malaking 3-0 bentahe sa kanilang best-of-seven championship series ng Magnolia nang agawin ng huli ang 88-80 panalo sa Game Three noong Miyerkules. Ngunit hindi naglaro sina Terrence Romeo at Jericho Cruz para sa Beermen na nagtapos ang 11-game winning streak. May ankle tendonitis si Romeo habang isinil­bi ni Cruz ang isang one-game suspension matapos maipon ang lima niyang technical fouls sa torneo. Bagama’t nakaisa ay hindi pa masaya si Hotshots coach Chito Victolero. “This is just one win. Wala pa kaming na-achieve,” wika ni Victolero na nakahugot kay Mark Barroca ng 20 points, 4 rebounds at 6 assists para sa Magnolia habang may 12 markers si Paul Lee at nalimitahan si import Tyler Bey sa 11 markers. Umiskor naman si import Bennie Boatwright Jr. ng 27 points sa panig ng San Miguel at may 16, 11 at 10 markers sina CJ Perez, seven-time MVP June Mar Fajardo at Jeron Teng, ayon sa pagkakasunod. “Everytime they score 100 points, they have a bigger chance of winning. But if we limit them to less than 90 points, we have a bigger change of winning,” ani Victolero."
1,"MANILA, Philippines — Ipinadyak ni Kim Bonilla ang kanyang ikatlong gold medal at winalis nina Avegail Rombaon at Mathilda Krogg ng Team Philippine Navy-Standard Insurance ang women’s road race ng PhilCycling National Championships for Road 2024 na idinaos sa Cavite at Batangas kahapon. Nagsumite si Bonilla ng tiyempong 1:08.73 sa pagdomina sa Women Junior race matapos manguna sa criterium at time trial. Inunahan ni Bonilla sina Rosalie de la Cruz (1:12:31.73) at Jazmine Kaye Vinoya (1:27:57.97) para sa gold medal. Bumandera naman si Rombaon sa 134-km Women Elite race sa kanyang 4:22:03.69 para u­ngusan sina Jermyn Prado (4:23:21.83) at Maura de los Reyes (4:28:33.77) sa karerang inorganisa ng PhilCycling at nasa kalendaryo ng UCI. Hindi rin nagpahuli si Krogg at pinamunuan ang Women Under-23 sa kanyang bilis na 4:24:22.40 sa event na inihahandog ng Standard Insurance at MVP Sports Foundation at suportado ng Tagaytay City, Chooks-To-Go, Excellent Noodles, CCN at Fitbar katuwang ang mga local government units sa Batangas at Cavite at PNP commands sa Batangas at Cavite at Bureau of Fire. Sumunod si Wenizah Claire Vinoya matapos ang 26 segundo at si Raven Joy Valdez ng halos isang minuto para kumpletuhin ang medal ceremony na pinamunuan nina Philippine Olympic Committee at PhilCycling president Abraham “Bambol” Tolentino at Standard Insurance Group chairman Ernesto “Judes” Echauz. Pinagharian ni Mark Baruelo (2:02:23.13) ang Men Junior road race kasunod sina Carl Ivan Ala­gano (2:02:32.76) at Charles Ferrer (2:02:44.73)."
1,"MANILA, Philippines — Binigyan ni PBA commissioner Willie Marcial ng warning si Magnolia Hotshots player Calvin Abueva na nasangkot na naman sa isyu kamakailan sa kasagsagan ng PBA Commissioner’s Cup finals. Mismong si Marcial na ang kumausap kay Abueva matapos ang pakikipagsagutan nito sa asawa ni Mo Tautuaa ng Beermen. Binalaan ni Marcial si Abueva na iwasan na ang mga nakaiinsultong salita o aksyon na maaaring makapagsimula ng gulo o anumang komosyon sa loob at labas ng court. “Sabi ko Calvin ‘yung ugali mo ulit ha. Kaya kita binan noon dahil sa pinaggagawa mo. Okay naman sa akin yung maano ka sa court pero tigilan mo ‘yung discrimination, antics, and gestures,” ani Marcial. Kung mauulit pa ito, sinabi ni Marcial na posib­leng muling maharap si Abueva sa panibagong ban sa liga. “Baka i-ban kita ulit diyan, o i-suspend tandaan mo lang,” ani Marcial. Nangako naman si Abueva na hindi na ito ma­uulit. Matatandaang na-ban si Abueva nang masangkot ito sa isyu noon sa girlfriend ni Bobby Ray Parks Jr. Subalit nabigyan ito ng pagkakataon na muling makabalik sa PBA. “Ok naman daw siya, hindi na raw mauulit. Sige. Tingnan natin,” ani Marcial."
1,"MANILA, Philippines — Maaari umanong isuot ng mga guro at mga estudyante sa klase ang trending ngayon na duck hair clips. Ayon kay DepEd Deputy Spokesman Francis Bringas, wala siyang nakikitang problema kung naisin man ng mga guro at mga estud­yante na makisunod sa uso o trend. Maging siya nga ay bumili rin ng sarili niyang duck hair clip sa Binondo, Maynila kamakailan. Ipinaliwanag ni Bringas na ito ay isang libangan at hair accessory lamang, na maihahalintulad sa ribbon o headband. Sa kanyang palagay naman aniya ay hindi ito makakaapekto sa klase kung magsusuot man nito ang mga guro at mga mag-aaral. “It’s just a fad. It’s a hair accessory, siguro it won’t hurt the class kung meron extra accessory sa ulo. I don’t think it will bothersome for many,” ayon kay Bringas, sa panayam sa TeleRadyo Serbisyo. “The teacher is the bigger motivator in the classroom...If he or she finds it really appropriate to get the learners to pay attention, so be it.” Nagmula ang hair clip trend sa China noong 2015 ngunit sa halip na bibe ay halaman ang naka-adorno dito. Sa Pilipinas, una umanong sumikat ang duck hair clip sa Baguio City kamakailan at mabilis nang kumalat sa iba pang panig ng bansa. ?Nitong katatapos na Chinese New Year, karamihan sa mga taong nakiisa sa okasyon sa Chinatown sa Maynila ay nakasuot rin ng duck hair clips."
1,"MANILA, Philippines — Ipinaramdam agad ng defending champion De La Salle University ang kanilang lakas matapos panain ang 25-16, 25-16, 25-18 panalo laban sa Adamson University sa UAAP Season 86th wo­men’s volleyball tournament, na nilaro sa MOA Arena, kahapon. Nasiyahan si head coach Ramil dela Cruz sa ipinakitang tikas ng kanyang mga bataan matapos nilang walisin sa tatlong sets ang Lady Falcons. “Para sa akin, yung mabigyan ng magandang kundisyon (at) performance yung mga bata sapat na yun, hindi na yung kung umabot yung ganung panalo,” sabi ni Dela Cruz. Bumanat si reigning MVP Angel Canino ng 14 points mula sa 11 attacks at tatlong blocks para sa Taft-based squad. Sa unang laro, pinalo agad ng University of the East ang unang upset win matapos gilitan ang Ateneo, 20-25, 25-17, 25-23, 25-18. Kumana si Cassiey Dongallo ng 27 points kasama ang 26 attacks at isang service ace para ilista ang 1-0 karta at manguna agad sa team standings. Dahil sa panalo, nakalsuhan ng Lady Warriors ang 21-game losing skid kontra Ateneo. Huling panalo ng UE sa Blue Eagles noong 2010 via five sets. Bumanat sa opensa para sa Ateneo si Lyann De Guzman na nagtala ng 19 points mula sa 18 attacks at isang block kasama ang 16 excellent receptions. Nilipad ng Blue Eagles ang panalo sa set 1 pero bumangon agad ang Lady Warriors upang hablutin ang panalo sa second, third at fourth frames."
1,"MANILA, Philippines — Higit na mas praktikal umano ang kasalukuyang cash grant na ibinibigay ng Pantawid Pamilyang Pilipino Program (4Ps) kaysa bigas. Sinabi ito ni Department of Social Welfare and Development (DSWD) Asst. Secretary for Strategic Communications Romel Lopez bilang reaksyon sa proposal ng Department of Agriculture na bigas ang ipamigay sa halip na cash aid para sa mga beneficiaries ng 4Ps. Anya, ang rice subsidy para sa 4Ps beneficiaries ay ibinibigay ng cash upang makaiwas sa mahabang pila. Sinabi rin ni Lopez na ang P600 monthly rice subsidy ay ibinibigay sa mga qualified 4Ps members bukod pa ang education at health grants matapos makapag-comply sa specific behavioral conditions gaya ng pagdadala sa kanilang mga anak sa eskwelahan, pagdala sa health centers upang ipa-checkup at pagdalo sa Family Development Sessions (FDS). Gayunman, bukas ang DSWD sa rekomendasyon ng mga partner stakeholders nito upang mapagbuti pa ang kanilang implementasyon ng programa. Anuman ang mapagkakasunduan ng National Advisory Council (NAC) ay susundin nila ito at ipatutupad ng DSWD."
1,"MANILA, Philippines — Instant milyonaryo ang dalawang mananaya matapos mapagwagian ang magkahiwalay na P8.39 milyon at P7.34 milyong jackpot prize para sa Lotto 6/42 at 6D Lotto. Ito ang ibinahagi ng Philippine Charity Sweepstakes Office (PCSO) matapos ibola ang lucky numbers na 6-0-9-1-5-7 para sa 6D Lotto at 27-23-31-20-14-28 para sa Lotto 6/42 nitong Martes. Wala pa namang binabanggit ang PCSO kung saang lungsod o probinsya nabili ang dalawang winning ticket. Gayunpaman, hindi makukuha ng dalawang bettor ang kabuuan ng P8,394,151 at P7,341,411.40 jackpot prize alinsunod sa Tax Reform for Acceleration and Inclusion (TRAIN) Law. Alinsunod sa naturang batas, kinakailangang buwisan ang lahat ng lotto winnings na lagpas P10,000. Kinakailangang makuha ang mga naturang winnings sa loob ng isang taon matapos ang araw ng pagbola ng mga numero upang maiwasang ma-forfeit patungo sa charity fund ng PCSO. Nangyari ang naturang pagkapanalo ilang linggo matapos ang kontrobersiyal na pag-e-edit ng PCSO sa litrato ng lotto winners, maliban pa sa paggisa ng Senado kay PCSO General Manager Mel Robles dahil sa dami ng nananalo kamakailan ng milyun-milyon sa lotto. Related Stories  PCSO aminado: Ine-edit namin litrato ng lotto winners 'for security purposes'"
1,"MANILA, Philippines — Tinamaan ng malakas na magntude 5.4 na lindol ang hilagang bahagi ng Luzon ngayong tanghali, bagay na inaasahang magdudulot ng pinsala. Ayon sa Phivolcs, bandang 12:05 p.m. nang maitala ang lindol 15 kilometro hilagangkanluran ng Pagudpud, Ilocos Norte. Sinasabing ""tectonic"" ang pinagmulan nito. #EarthquakePH #EarthquakeIlocosNorte#iFelt_IlocosNorteEarthquake Earthquake Information No.2 Date and Time: 07 February 2024 - 12:05 PM Magnitude = 5.4 Depth = 030 km Location = 18.69°N, 120.74°E - 015 km N 20° W of Pagudpud (Ilocos Norte)https://t.co/Ncw5XgaZ2x pic.twitter.com/NSNwljrFcX — PHIVOLCS-DOST (@phivolcs_dost) February 7, 2024  Intensity V (strong)  Adams, Bacarra, Bangui, Burgos, Dingras, Dumalneg, City of Laoag, Pagudpud, Pasuquin, Sarrat, at Vintar, ILOCOS NORTE Lacub, ABRA  Intensity IV (moderately strong)  Magsingal, ILOCOS SUR  Intensity III (weak)  City of Ilagan, ISABELA  Intensity II (slightly felt)  Peñablanca, CAGAYAN  Una nang naibalitang umabot ng lindol ng magnitude 5.9 ngunit agad ding nirebisa ng state seismologists. Makikitang napilitang lumikas ang mga tauhan ng Provincial Government ng Ilocos mula sa provincial capitol dahil sa lakas ng lindol. Samantala, pinabulaanan naman ng pamahalaang panlalawigan ng Ilocos Norte ang kumakalat na disinformation tungkol sa pagsususpindi diumano ni Gov. Matthew Marcos Manotoc ng trabago at klase sa lahat ng pribado at pampublikong paaralan kasunod ng lindol. Inaasahan ng Phivolcs ang posibleng pinsala at mga aftershocks dulot ng naturang pagyanig. Wala pa namang inilalabas na tsunami alert ang mga dalubhasa sa ngayon."
1,"MANILA, Philippines — Bagama't lumiit ang unemployment rate, tumaas ang porsyento ng mga Pilipinong naghahanap ng karagdagang trabaho o dagdag oras sa trabaho (underemployment rate). Ayon sa December 2023 Labor Force Survey na inilabas ngayong Miyerkules ng Philippine Statistics Authority (PSA), bumaba patungong 3.1% ang unemployment rate — mas mababa sa 3.6% noong Nobyembre 2023. ""In terms of magnitude, the number of unemployed individuals in December 2023 was estimated at 1.60 million,"" sabi ng PSA. ""This was lower than the reported number of unemployed persons in December 2022 of 2.22 million and in November 2023 of 1.83 million."" Narito ang ilang mahahalagang numero mula sa pinakabagong ulat ng PSA:  unemployment rate: 3.1% walang trabaho: 1.6 milyon employment rate: 96.9% merong trabaho: 50.52 milyon underemployment rate: 11.9% underemployed: 6.01 milyon labor force participation rate: 66.6%  Kapansin-pansing mas mataas ang underemployment rate nitong Disyembre kumpara sa 11.7% noong Nobyembre. Kadalasang naghahanap ng dagdag na trabaho ang mga empleyado o manggagawa tuwing hindi sapat ang kanyang sine-sweldo, dahilan para kumuha ng dagdag na trabaho. ""Wage and salary workers continued to account for the largest share of employed persons with 62.7 percent of the total employed persons in December 2023,"" dagdag ng PSA. ""This was followed by self-employed persons without any aid employee at 27.4 percent and unpaid family workers at 7.8 percent. Employers in own family-operated farm or business had the lowest share of 2.1 percent."" Inilabas ang naturang labor force survey isang araw matapos ibalitang bumagsak sa 2.8% ang inflation rate nitong Enero dahil diumano sa mas mabagal na pagtaas ng presyo ng pagkain. Related Stories  Inflation rate bagsak sa 2.8%, mahigit 3-year-low 'dahil sa presyo ng pagkain'"
1,"LIMANG sunud-sunod na linggong nagtataas ang presyo ng petroleum products. Kahapon nagtaas ng P1.50 ang bawat litro ng diesel at P0.75 sa gasoline. Nagtaas din ang kerosene ng P0.75. Ayon sa Department of Energy Oil Industry Management Bureau, ang pagtataas ay dahil sa pagkakatigil ng supply lines at logistics ng oil facilities sa Russia. Ang masamang balita, may mga kasunod pa umanong pagtataas ng presyo ng petroleum products. Kapag nagpatuloy ang pagtataas gaya nang nang­yari noong nakaraang Setyembre 2023 na 10 linggong­ sunud-sunod ang oil price hike, walang ibang kawawa kundi ang mamamayang kakarampot ang suweldo. Sa pagtaas ng petrolyo, sabay na tumataas ang presyo ng mga pangunahing bilihin gaya ng bigas na ngayon ay P40-45 ang kilo; sardinas, noodles, isda at karne. Kapag tumaas ang petrolyo, kasamang hahatakin pa­taas ang presyo ng mga produkto. Ang pinakamasakit, kapag humingi ng panibagong increase ng pasahe ang transport groups. Dahil sa pagtaas ng petrolyo, wala nang kinikita ang mga drayber. Kakarampot ang inuuwi sa pamilya at kulang pa dahil sa pagtaas ng mga bilihin. Ang naiuuwi nilang P700 ay P300 na lamang. Saan aabot ang P300? Noong nakaraang taon, nagbigay ng fuel subsidies ang pamahalaan sa PUV drivers. Binigyan ng tig-P6,500 ang mga driver ng tradisyunal na jeepney, public utility buses, mini buses, taxi, shuttle services taxis, transport network vehicle services, tourist transport services, school transport services at Filcabs. Ang drivers ng delivery services ay tumanggap ng P1,200 at ang tricycle dri­vers ay P1,000. Pero ang subsidiya ay panandalian lamang. Pantapal lamang ito para maibsan ang kumukulong sikmura ng mga drayber at kanilang pamilya. Kapag na­ubos ang subsidy, balik uli sa paghihikahos dahil patuloy naman ang pagtaas ng presyo ng petrolyo. Paano kung magtuluy-tuloy ang oil price hike? Paano kung wala nang pag-asang bumaba dahil kinokontrol ng mga bansang nagmimina ng langis? Paano kung magpatuloy ang pangha-hijack ng mga pirata sa oil tankers na naglalayag sa Red Sea at iba pang karagatan? Noon pa, marami nang nagpapanukala na suspen­dihin muna ang excise tax sa petroleum products para bumaba ang presyo. Nakasaad naman sa TRAIN Law na kapag umabot sa $80 per barrel ang crude oil, puwedeng suspendihin ang tax sa mga produktong petrolyo. Ayon sa report, nasa $82.03 per barrel ang crude oil sa world market. Ito na ang pinakamagandang paraan na magagawa para maibsan ang dinaranas na bigat ng mamamayan dahil sa oil price hike. Suspendihin ang pagpapataw ng excise tax sa petroleum products."
1,"MANILA, Philippines — Nakuha ng San Miguel Group bilang nanalong bidder ang P170 bilyong kontrata para sa rehabilitasyon, pagpapatakbo, at pagpapanatili ng Ninoy Aquino International Airport (NAIA). Ang SMC SAP & Company Consortium, na binubuo ng San Miguel Holdings Corp., RLW Aviation Deve­lopment Inc. at RMM Asian Logistics Inc., at Incheon International Airport Corp., ay nag-alok ng pinakamataas na bid na 82.16 percent revenue share sa gobyerno. Ang nanalong bidder ay magbabayad din ng P30 bilyong upfront cost at taunang annuity payment na P2 bilyon sa gobyerno. Ang dalawa pang bidder na nagsumite ng financial bid ay ang Manila International Airport Consortium (25.91 percent) at GMR Airports International BV (33.3 percent). Ang nagwaging bidder ay magkakaroon ng hanggang Marso 6 upang magsumite ng mga kinakailangan sa post-award. Inaasahan ng Department of Transportation na pipirmahan ang concession agreement sa nanalong bidder sa Marso 15, kung saan ang pasilidad ay malamang mai-turnover sa Setyembre ng taong ito. Ang proyekto ng NAIA ay nagsasangkot ng pamumuhunan sa kapital upang mapabuti ang mga pasilidad ng paliparan at makasunod sa International Civil Aviation Organization (ICAO) at iba pang internasyonal na pamantayan. Ang concessionaire ay magiging responsable para sa parehong landside at airside na mga operasyon ng NAIA, pagpapahusay sa pagsunod, kaligtasan, seguridad, at kapasidad upang matugunan ang pagtaas ng trapiko sa himpapawid. Tiniyak naman na walang matatanggal sa airport sa nasabing privatization."
1,"MANILA, Philippines — Hindi loyalty check. Ito ang naging pahayag ni Philippine National Police (PNP) Chief Gen.Benjamin Acorda,Jr. nang pangunahan ni Pangulong Ferdinand Marcos ,Jr. ang command conference nitong Huwebes sa Camp Crame. “No I don’t consider it as a loyalty check. In fact ginawa niya yun sa AFP. So ginawa din sa atin. Him, being our commander in chief it’s but proper really to somehow to preside” ani Acorda. Sinabi ni Acorda na ikinagalak nila ang pagpe-preside ng Pangulo sa command conference dahil indikasyon ito na tinututukan nito ang PNP na nagbibigay ng seguridad at nagpapatupad ng peace and order sa bansa. Nangangahulugan lamang aniya na pinahahalagahan niya ang kanyang mga tauhan at ahensiya ng pamahalaan. Dagdag ni Acorda, walang kinalaman ang command conference sa usaping destabilization plot at isyu ng paghihiwalay ng Mindanao sa Pilipinas. Tiniyak ni Acorda na buo ang hanay ng PNP at suporta sa kasalukuyang administrasyong Marcos. Tiniyak ni Acorda na pinagtutuunan na nila ngayon ang mandato sa pagtitiyak na mapanatili ang kaayusan at seguridad ng bansa."
1,"MANILA, Philippines — Hirap pa rin na maibaba ang presyo ng bigas sa bansa kahit na may mga bagong ani na palay at may dagdag na bigas mula sa rice importation nitong Enero ngayong taon. Ito ayon kay Department of Agriculture (DA) Undersecretary for Operations Roger Navarro Navarro ay dahil sa patuloy na pagtaas ng demand ng bansa sa bigas at ang rice exporting countries ng bansa na Vietnam at Thailand ay nagtaas ng halaga ng kanilang bigas nang may P48 hanggang P52 kada kilo. Bukod dito, binigyang diin ni Navarro na malaking hamon din na maibaba ang presyo ng bigas dahil din sa ginawang export ban ng India sa non-basmati rice, matinding epekto ng El Niño sa mga palayan at mataas na halaga ng fertilizer at iba pang farm inputs. Anya, ang Pilipinas ay nakonsumo ng 37,000 metric tons ng bigas kada araw kaya’t kailangan ang pag-import ng 300,000 tonelada ng bigas kada buwan bilang dagdag sa bigas mula sa local farmers. Sinabi ni Navarro na may kabuuang 590,000 metric tons ng bigas ang inimport ng bansa bilang pandagdag sa aanihing palay ng mga magsasaka sa susunod na buwan. Sa ngayon ay naglalaro mula sa P37-P42 kada kilo ang well milled rice, sinandomeng P36-P42 kilo, denorado P48-P55, jasmine P46-P52 at malagkit P60 kada kilo."
1,"MANILA, Philippines — Tapusin na kaya ng San Miguel o hihirit pa ng ‘winner-take-all’ ang Mag­nolia. Magkakaalaman nga­yong alas-7:30 ng gabi sa Game Six ng Season 48 PBA Commissioner’s Cup Finals sa Smart Araneta Coliseum. Inagaw ng Beermen ang 3-2 lead matapos balikan ang Hotshots sa Game Five, 108-98, sa kanilang best-of-seven championship series noong nakaraang Linggo. Tinapos ng San Miguel ang dalawang sunod na kabiguan sa Magnolia matapos magtayo ng 2-0 bentahe sa serye para lumapit sa pagkopo sa pang-29 korona. “In Games 3 and 4 we were overconfident, and it brought us down again. Confident is good, but overconfident is bad. That’s what happened in Games 3 and 4,” wika ni Beermen coach Jorge Gallent sa panalo ng Hotshots. Sa panalo ng SMB sa Game Five ay nagpaputok si Jericho Cruz ng team-high 30 points tampok ang walong three-point shots  habang may limang triples si Simon Enciso para tumapos na may 15 markers. “Once we’re given a chance to play on the court, talagang we just have to provide. I’m so happy na maganda ang nilaro ko tapos panalo pa kami,” ani Cruz sa naiwang trabaho ni injured Terrence Romeo. Wala namang balak ang Magnolia na isuko ang serye. “I feel good about this conference. I mean we came back from 0-2, we can do it again, we can win two more games. Why not?” sabi ni Hotshots import Tyler Bey na umiskor ng 34 points sa Game Five. Sakaling makatabla ang tropa ni coach Chito Victolero ay gagawin ang Game Seven sa Biyernes sa MOA Arena sa Pasay City."
1,"BOSTON — Bumanat si Jayson Tatum ng 34 points bago ipahinga sa fi­nal quarter para gabayan ang NBA-leading Celtics sa 131-91 pagpulutan sa Memphis Grizzlies. Nag-ambag si Kristaps Porzingis ng 26 points, ha­bang may 15 at 11 mar­kers sina Derrick White at Al Hor­ford, ayon sa pagkaka­sunod, para sa Boston (38-12). Binanderahan ni Scotty Pippen Jr. ang Memphis (18-32) sa kanyang 19 points at may 18 markers si GG Jackson at 14 points si David Roddy. Sa second quarter ay bi­nigyan ng Celtics ang da­ti nilang team captain na si Marcus Smart ng “Hero Among Us” award para sa kanyang charitable contributions sa siyudad at isang video tribute sa first period. Naglaro si Smart para sa Boston ng siyam na season bago dinala sa Memphis mula sa isang three-team deal kung saan na­punta si Porzingis sa Celtics. Hindi naglaro si Smart dahil sa finger injury. Sa Oklahoma City, umiskor si Josh Giddey ng 24 points at may 23 mar­kers si Shai Gilgeous-Ale­xander sa 135-127 double overtime win ng Thunder (35-15) sa Toronto Raptors (17-32). Sa Denver, nagsalpak si Nikola Jokic ng 29 points kasunod ang 21 markers si Jamal Murray sa 112-103 panalo ng nagdedepensang Nuggets (35-16) sa Portland Trail Blazers (15-35). Sa Miami, naglista si Kawhi Leonard ng 25 points at 11 rebounds sa 103-95 pagpapalamig ng Ls Angeles Clippers (33-15) sa Heat (26-24). Sa Minneapolis, kuma­na si Anthony Edwards ng 32 points sa 111-90 pagpa­pasabog ng Minnesota Tim­berwolves (35-15) sa Houston Rockets (23-26). Sa Detroit, nagposte si Franz Wagner ng career-high-38 points sa 111-99 paggupo ng Orlando Magic (27-23) sa Pistons (6-43). Sa Washington, nagpa­kawala si Bradley Beal ng season-high 43 points sa pagbabalik niya sa siyudad para ihatid ang Phoenix Suns (29-21) sa 140-112 pag­lampaso sa Wizards (9-40). Sa Charlotte, tumipa si Pascal Siakam ng 25 points, 9 assists at 8 rebounds sa 115-99 pag­ra­pido ng Indiana Pacers (28-23) sa Hornets (10-38)."
1,"BANGKOK, Thailand — Pinamunuan ni Behrouz Mohammad ‘Madi’ Mojdeh ang 15 gintong produksyon ng Swim League Philippines (SLP) sa huling araw ng  2024 Asian Open School Invitational (AOSI) Aquatics Championships na ginanap sa Assumption University Aquatic Center (ABAC) Suvarnabhumi Campus dito. Nagpasiklab ang Im­ma­culate Heart of Mary College-Paranaque tanker sa boys’ 12-13 200m backstroke matapos magtala ng dalawang minuto at 28.14 segundo para makuha ang gintong medalya. Pinataob ni Mojdeh si Kan Phasukram ng Thailand na may naitalang dikit na 2:29.52 na nagkasya lamang sa pilak na medalya. “Madi definitely smashed the AOSI Swim champs as he swept all his events and finished in 100 percent personal best (PB) rate. This is his first time to have won multiple medals in International meet plus in PB breaking fashion. Looking forward to his future meets,” ani PH BEST team manager at proud mother Joan Mojdeh. Hindi rin nagpaawat si Mikhael Jasper Mojdeh na maningning na tinapos ang kanyang unang interna­tional competition matapos angkinin ang gintong me­dalya sa boys’ 8-year 100m freestyle sa bilis na 1:21.34. “It’s was a great experience especially winning gold medals in my first in­ternational competition. On to the next one,” wika ni Mikhael Jasper. Nakahirit din ng apat na gintong medalya si Kevin Arguzon, habang may tig-da­lawa naman sina Arbeen Thruelen, Sophia Rose Garra at Alarie Somuelo sa kani-kanilang events. Wagi ng ginto si Arguzon sa boys’ 16-17 50m butterfly (26.79), 100m butterfly (59.14), 200m butterfly (2:13.97) at 100m freestyle (56.03). Kumolekta ng ginto si Thruelen sa boys’ 18-over 200m butterfly (2:16.20) at 100m freestyle (55.87), habang namayagpag si Garra sa girls’ 10-11 50m butterfly (31.87) at 100m freestyle (1:06.73) at si Somuelo sa girls’ 18-over 100m butterfly (1:12.39) at 200m freestyle (2:18.78). Nag-ambag din ng ginto sina Aishel Cid Evangelista sa boys’ 12-13 50m butterfly (28.67), Antonio Joa­quin Reyes sa boys’ 14-15 100m butterfly (1:00.51) at Gilbert Gonzalvo sa boys’ 14-15 200m butterfly (2:17.90)."
1,"MANILA, Philippines — Pukpukan na sa ensa­yo ang Gilas Pilipinas sa Ins­pire Sports Academy sa Calamba, Laguna para paghandaan ang pagsabak nito sa FIBA Asia Cup 2025 Qualifiers na magsisimula sa Pebrero 22. Present sa unang araw ng training si naturalized pla­yer Justin Brownlee ka­sama ang mga Japan B.League players na bu­ma­lik sa bansa para ma­ka­sama ang Gilas Pilipinas sa training camp. Nasilayan sa ensayo sina Kai Sotto, Dwight Ra­mos, Chris Newsome, Scottie Thompson, Jamie Ma­lonzo, Carl Tamayo, Cal­vin Oftana at reigning UAAP MVP Kevin Quiambao. Ginagabayan ang tropa ni Gilas Pilipinas coach Tim Cone kasama si LA Te­norio sa coaching staff. Hindi muna dumalo si­­na San Miguel Beer standouts June Mar Fajardo at Best Player of the Conference at Finals MVP CJ Perez na sariwa pa sa matamis na panalo sa PBA Commissioner’s Cup. Bumalik muna si Fa­jardo sa Cebu para ma­ka­sama ang kanyang pa­milya ngunit agad itong tu­tulak pa-Maynila para ma­kasama ang GIlas Pilipi­nas sa ensayo. Nasa ensayo rin si Japeth Aguilar ng Barangay Ginebra na inaasahang papalit muna sa puwesto ni bigman AJ Edu na nagpapagaling pa sa injury. Sumalang na sa workout ang Gilas Pilipinas para makundisyon ang mga ito at mabilis na makabuo ng chemistry. Hindi naman na bago ang mga ito sa isa’t isa dahil magkakasama ito sa kampanya sa FIBA World Cup, Southeast Asian Games at Asian Games noong na­ka­raang taon. Unang makakaharap ng Gilas Pilipinas ang Hong Kong sa Pebrero 22 sa Tsuen Wan sa Hong kong kasunod ang Taiwan sa Pebrero 25. Matapos ang qualifiers, agad na babalik si Sotto sa Yokohama para ipagpatuloy ang paglalaro nito sa Ja­pan B.League."
1,"PROSPERIDAD, Agusan del Sur, Philippines — Natapos na ang mahabang paghihintay ng 2,769 agrarian reform beneficiaries (ARBs) nang matanggap nila ang kanilang certificates of land ownership award (CLOAs) mula kay Pangulong Ferdinand Marcos Jr. noong Biyernes, Pebrero 16 sa seremonya ng pamamahagi na ginanap sa Capitol Complex sa Pati­­n-ay, sa lungsod na ito. Si Marcos, kasama si Department of Agrarian Reform (DAR) Secretary Conrado Estrella III, ay namahagi ng 3,184 CLOA na sumasaklaw sa 4,659 ektarya ng mga lupang pang-agrikultura. Sa kanyang talumpati, nanawagan siya sa mga ahensya ng gobyerno na mag-abot ng tulong sa mga magsasakang benepisyaryo upang mapakinabangan ang pagkakataong dulot ng kanilang mga bagong lupain. Ang DAR ay nagbigay ng mga titulo ng lupa na sumasaklaw sa 109,199 ektarya ng lupa sa buong bansa, kung saan nakinabang ang 98,203 ARB mula Hulyo 2022 hanggang Dis­yembre 2023. “Layunin kong matapos ang pamamahagi ng lupang saklaw ng Agrarian Reform Program bago matapos ang aking termino. At ang 3,184 na titulo na ipapamahagi natin sa araw na ito ay patunay ng kanilang patuloy na pagsisikap,” dagdag niya. Ayon kay Secretary Estrella, sa 4,659 ARBs, 2,394 ang nabigyan ng titulo ng lupa sa ilalim ng Support to Parcelization of Land for Individual Titling (SPLIT), 350 ARBs mula sa regular na land acquisition and distribution, at 27 ARB mula sa Executive Order 75 (EO 75). Ang mga tumanggap na ARBs ay mula sa mga lalawigan ng North Agusan, South Agusan, Dinagat Islands, North Surigao at South Surigao. Sinabi rin ni Marcos na walang pag-unlad sa bansa, hangga’t may utang ang mga lokal na magsasaka. Ayon sa Pangulo, ang pamamahagi ng mga titulo ng lupa sa mga ARB ay unang hakbang lamang sa pag-ahon sa kanila sa kahirapan, at idinagdag na sisikapin ng gobyerno na pagaanin ang pasanin ng mga magsasaka."
1,"MANILA, Philippines — Umaabot sa 75 percent o 3 sa apat na Pilipino ang nagsasabing hindi naging maganda ang ginawang aksyon ng pamahalaan para labanan ang inflation o pagtaas ng presyo ng bilihin sa bansa. Ito ay batay sa latest OCTA survey na ginawa noong December 10-14, 2023 sa may 1,200 adults. Sa naturang survey, nasa 6 percent lamang ang satisfied at 19 percent ang undecided. Noong October 2023 survey, bagsak din para sa 8% ng mga Pinoy ang ginawang hakbang ng pamahalaan sa pagkontrol sa inflation mula sa dating 14% habang ang dissatisfaction ay naging 11% mula 64%. Sa tala ng Philippine Statistics Authority nitong nagdaang Enero ngayong taon, bahagyang bumaba sa 2.8% ang inflation, mas mababa ito sa 4.9% noong October 2023. Samantala ang satisfaction rating ng mga Pinoy sa ginawang pagkilos ng pamahalaan laban sa kahirapan ay bumaba sa 14% mula 29% habang ang dissatisfaction ay tumaas sa 46% mula sa 31%. Ang nalalabing 40% ay undecided. Mababa rin sa 33% ang satisfied sa paglikha ng pamahalaan ng trabaho, 31% dissatisfied; sa pagtiyak sa food security ay 34% satisfied at 32% dissatisfied; pagpapababa ng pamahalaan sa kagutuman ay 39% satis­fied at 23% dissatisfied; paglaban sa graft and corruption 41% satisfied, 26% dissatisfied; pagpapababa ng pamahalaan sa buwis 46% satisfied, 17% dissatis­fied; pagtulong ng pamahaalan sa mahihirap, 48% satisfied at 20% dissatisfied."
1,"MANILA, Philippines — Bumagsak sa kamay ng mga awtoridad ang isang ginang na tinaguriang number 1 most wanted person (MWP) sa buong rehiyon 2 (Cagayan Valley) dahil sa kasong 9-counts ng rape nang makailang-ulit nitong ipagahasa ang sariling menor-de-edad na anak sa kanyang kinakasama sa Cauayan City, Isabela. Ang suspect na itinago sa pangalang Melody, 32-anyos ay naaresto kamakalawa sa bahagi ng Purok 7, Barangay Alinam, Cauayan City sa bisa ng warrant na inisyu ni Judge Mary Jane Socan Soriano, Presi­ding Judge ng Regional Trial Court (RTC) Branch 19 Cauyan City sa kasong 9-counts ng rape na walang inirekomendang piyansa. Ang live-in partner naman ng ginang na si alias “Bruno” ay una nang nasakote noong Disyembre sa nasabi ring kaso ng panggagahasa. Base sa testimonya ng biktimang si Myra, ‘di tunay na pangalan sinimulan siyang halayin ng kaniyang amain simula noong 2022 at naulit ito ng 9 na beses nito namang 2023. Ayon sa dalagita, dinala umano siya mismo ng kaniyang ina at ng live-in partner ng huli sa isang hotel sa kanilang lugar kung saan una siyang hinalay ng amain. Ang insidente ay nasundan pa sa tulong ng walang puso niyang ina na tumulong pa para siya mapariwara sa kamay ng buhong na suspect."
1,"Tinatanggi ng ilang source na hindi jowa ni Xian Lim ang nasabing road manager na kumakalat na kasama niya sa photo. Pero wala raw sa plano ni Xian na mag-deny ayon sa source. Ang nasabing road manager nga ang sinasabing pinalit ni Xian kay Kim Chiu na kasama niya diumano nung Valentine. Pero hinding-hindi raw talaga ayon sa source. Anyway, si Kim naman ay nag-solo nung Valentine ayon sa ini-upload niyang video kung saan nag-workout lang siya at naglagi sa bahay. Ito ang first Valentine na wala na sila ng actor. Ayon kay Kim : “The most important relationship in your life is with yourself. Nourish your mind, body and soul, and learn to love yourself this love month just like me! “How I spent Valentine’s this year: I woke up early and did a fasted cardio, hustled at work, and then spent some much needed me time at home. I stayed away from social media and unnecessary noise, just embracing the peace and quiet by myself,” pag-amin ni Kim. Pero duda naman ang ibang fans lalo na nung i-post ni Kim ang isang bouquet na may dedication “Okay lang na walang boyfriend, may flowers naman.” “Copy po!,” sagot ni Kim. P ang initial sa nasabing bouquet na parang alam na raw ang totoong pangalan – Paulo Avelino – na partner niya sa local version ng Korean series na what’s Wrong with Secretary Kim. Pero paano raw mangyayari ‘yun eh nagkabalikan sina Paulo at Janine Gutierrez. Tho sinasabi naman na inilaban ni Kim na si Paulo ang maging partner niya sa WWWSK na mapapanood na sa March habang pinalalabas pa ang kanilang kauna-unahang series na Linlang na massive ang success kahit sa free TV. Well, basta ang importante masaya si Kim."
1,"MANILA, Philippines — Lalo pang tumaas ang death toll sa landslide sa Brgy. Masara, Maco, Davao de Oro matapos na makahukay ng apat pang bangkay sa nasabing lugar. Mula sa 92 na bilang ng mga nasawi kamakalawa, umakyat ito sa 96, base sa tala ng pamahalaang lokal nitong Biyernes ng gabi. Ayon sa Facebook post ng mga opisyal ng Maco, kabilang din sa mga narekober sa lugar ng landslide ay mga parte ng katawan ng tao. Sa kasalukuyan, ay nasa 18 pang residente ng Brgy. Masara ang patuloy na pinaghahanap matapos na lamunin ng lupa. Samantala, ang mga lider ng iba’t ibang relihiyon sa lugar kasama ang mga grupo ng mga katutubo ay nagtungo sa “ground zero” at nag-alay ng panalangin sa mga pinaghahanap pang biktima sa landslide. Ang tropa naman ng militar na nagsasagawa ng search at retrieval operations sa nasabing lugar ay gumamit na ng mga K9 dogs para sa mabilis ang pagtukoy sa mga biktimang natabunan ng gumuhong lupa. Nitong Pebrero 14 sa bisa ng Executive Order (EO) 15 na nilagdaan ni Municipal Mayor Ferdinand Dobli mula sa search and rescue ope­rations ay ginawa na itong search and retrieval operations base sa rekomendasyon ng Mines and Geosciences Bureau ng Davao."
1,"MARAMING pulis na ang nasibak sa serbisyo dahil sa katakawan sa pera. Imagine, itinaas na ang kanilang suweldo noong 2016 ni dating President Rodrigo Duterte pero marami pa rin sa kanila ang hindi kuntento. Ang sahod ng pinakamababang ranggo (Patrolman) ay P29,668 bawat buwan. Ang pagtataas ng sahod ng mga pulis at sundalo ang unang ginawa ni Duterte. Pero sa kabila ng lahat, patuloy pa rin sa paggawa ng kabuktutan ang ilang pulis. Nakakahiya na ang nangyayari na tila mahirap nang mapagkatiwalaan ang mga pulis. Gaya nang ginawa ng 10 pulis mula Southern­ Police District (SPD) na nang-raid sa Solemare Parksuites Condominium sa Parañaque City noong Set­yembre 16, 2023. Apat na Chinese na residente ng condo ang kanilang hinuli at illegal na ikinulong. Walang search warrant, hinalughog nila ang condo unit. Binuksan ang vault. Ninakaw ng mga ito ang Rolex watch at P27 milyon na hindi nakasaad sa search warrant. Tinaniman din ng dalawang baril at magazine at pinalabas nilang ebidensiya ang mga ito. Sinira nila ang CCTV at DVR at maging ang kanilang body worn camera ay hindi pinagana. Ang mga sinibak na pulis ay sina Lt. Col. Jolet Guevarra, Maj. Jason Quijana; Maj. John Patrick Magsalos, Capt. Sherwin Limbauan; Executive M/Sgt. Arsenio Valle; S/Sgt. Mark Democrito; S/Sgt. Danilo Desder; S/Sgt. Roy Pioquinto, S/Sgt. Christian Corpuz at Cpl. Rexes Claveria. Kinasuhan sila ng grave misconduct, grave irregularity in the performance of duty, grave neglect of duty, conduct of unbecoming of a police officer, less grave misconduct at less grave neglect of duty with certificates of implimentation. Sina Gen. Roderick Mariano at Col. Charlie Cabradilla na sangkot sa maanomalyang operasyon ay isi­nasailalim sa administrative disciplinary proceedings. Wala namang sinabi kung nasaan na ang nawawalang P27 milyon. Pinaghati-hatian na? Noong Agosto 2023, pitong matatakaw na pulis sa Imus, Cavite ang ni-raid ang bahay ng isang dating propesor. Inakusahan ng mga pulis na sangkot sa illegal drugs ang propesor. Walang search warrant ang mga pulis. Nilimas ng mga ito ang mga mahahalagang bagay sa bahay—singsing, cell phone, gadgets, relo at helmet. Noong 2023 pa rin, limang pulis sa Manila Police Disrict (MPD) ang nagnakaw sa isang computer shop sa Sampaloc, Manila. Tinakot ang may-ari ng shop na huhulihin kung hindi magbibigay ng pera. Sa takot ng may-ari nagbigay ng P30,000. Bago umalis ang mga pulis tinangay pa ng mga ito ang gadgets. Tuwing may uupo na bagong PNP chief, nanga­ngako na wawalisin ang scalawags. Pero sa kabila na marami nang namuno sa PNP, nananatili pa rin ang mga “anay”. Nananatili pa rin ang mga matatakaw na pulis. Kailan malilipol ang mga matatakaw?"
1,"Maligalig nga ba ulit si Karen Davila ngayong nasa YouTube na lang ang kanyang programang Headstart? At totoo bang bilang na rin ang mga araw ng ANC o ABS-CBN News Channel? Totoo bang nagpaparamdam si Karen sa pamamagitan ng kanyang minions na mag-ober da bakod bakod either sa TV5 or sa GMA 7? Ito lang ang paalala ng mga alagad ni Howie Severino sa Siete, hindi ba’t may Bernadette Sembrano-Karen Davila unwritten code daw pala na kung sinuman ang umalis at iniwan ang kanyang posisyon nang basta-basta na lamang ay hindi na makakabalik sa naturang network? May ganu’n pala du’n? Teka, hindi pa ba masaya si Karen sa kanyang TV Patrol at May Puhunan exposure? Concert ni Regine, walang banda! Nakalimutan ang salitang “banda” kahapon pero hindi si Raul Mitra ang hindi nakalipad papuntang Pechanga sa US para sa concert ni Regine Velasquez kundi ang band members at back-up singers nito. Anyare? Hindi naayos ang visa? Kaya ba ito sinalo ni Lorrie Ilustre na nagkumahog na maghanap ng bandang tutugtog para kay Songbird? Malalaman natin ‘yan pag-uwi nila Regine. Direk Louie, naglitanya Ang maanghang na pahayag ni Direk Louie Ignacio, “Dapat bang paniwalaan ang ganitong klaseng Reviewer? Ang Goldwyn ay hindi reviewer, SYA AY ISANG BASHER AT HINDI Legit. Walang karapatang bigyan ng RESPETO ng Industriya. Di sya nakakatulong sa mga pelikulang local. Ibinabagsak nya ang pelikula imbis na hikayatin ang mga tao na panoorin ang aming pelikula ay sinisiraan nya. Ang tinatawag na film reviewer ay nagbibigay ng CONSTRUCTIVE Criticism hindi pami­mintas at paninira. Sinasabi ang kamalian sa magandang pananalita at panulat . Basher ang tawag sa katulad mo Goldwyn. Para kang MAKAPILI , mga traydor na may takip na bayong ang mukha para di makilala noong panahon ng Hapon na nagpapatay sa kapwa pilipino! Pinapatay mo ang industriya sa pamamagitan ng paninira!!!! May sarili kang award giving body at naniniwala naman ang iba !!!! Magkano???? Nag-iisa ka lang at ikaw din ang jury???? Magpakilala ka at wag magtago!!!! Tama na at baka sumikat ka lang!!!! At last na bago mo i review siguraduhin mong Louie Ignacio ang director at hindi Louie Ocampo !!!!! Mahirap ba mag imbento ng komento????? Haaaayyy wala akong pakialam kung lahat ng gagawin kong pelikula ay ibagsak mo ang ratings!!!! Umayos ka!!! Lahat ng nabigyan nya ng award HUWAG nyo seryosohin at SYA lang ang nag bigay nun nakakatawa!!!!!”  May punto naman si Direk Louie, ‘di ba? Pero ang tanong Direk, nakaapekto ba ang review nito sa ikagaganda at box office showing ng pelikula niyo? Hindi ba’t kailangang magkaroon naman ng delicadeza at hindi magpa-freebie at paimbita sa special screenings – tapos ay chachakahin lang ang mga papanoorin niya? Mano bang magbayad na lang ng ticket ng papanoorin mo bago ka manlait as much as you can, ‘di ba? Pero kung inimbita o nagpapaimbita at kung tumanggap pa, magkaroon ka naman ng konting hiya ‘no?! Sa mga kasamahan natin sa industriya, medyo ingat din sa pagseryoso sa kanya na! Ivana, pinapayuhang mag-ala Rosanna at Rufa Mae! Pictures don’t lie! Hindi ba’t kailangan na yatang sagutin ni Ivana Alawi ang naglabasang photos na naman with her na nagkataong nandu’n na naman si Mayor, nagkataon lang ba ‘yun? Pati ‘yung nagsi-circulate na mga photo na meron siyang kasamang bata na sinasabing anak daw niya sa isang actor-politician, masasagot na ba ni Ivana kung may katotohanan ‘yun? Ginusto ng mga tao si Ivana dahil sexy siyang nagpapakatotoo, puwede kayang magpakatotoo na rin siya talaga – like her predecessors Rosanna Roces and Rufa Mae Quinto? Nakakata-quote: “I still want to live, I know the odds are against me, dahil ang puso hindi puwedeng diktahan pero sa tulong ng dasal niyo, mabigyan pa ako ng konting extension.” – Kris Aquino"
1,"MANILA, Philippines — Personal na sumuko sa tanggapan ni House Deputy Majority Leader Erwin Tulfo ang driver/bodyguard ng apat na Chinese nationals na dinukot at pinagnakawan umano ng mga pulis sa Southern Police District sa Parañaque noong Setyembre ng nakaraang taon. Si Michael Novecio, driver at bodyguard ng apat na Chinese national, ay aminadong kasabwat at informant ng mga pulis sa naturang krimen. Ani Novecio, dahil sa takot, nagpatulong siya kay Tulfo para sumuko kay House Committee on Public Order and Safety Chair at Sta. Rosa, Laguna Cong. Dan Fernandez, na kasaluku­yang dumidinig ngayon sa naturang kaso sa Kongreso. Nitong Huwebes ng tanghali agad ding itinurn-over ni Rep. Tulfo kay Cong. Fernandez ang suspek. “Napanood niya ang hearing natin nung isang araw, kaya raw siya sumuko sa aming tanggapan,” ani Tulfo kay Fernandez. “Hindi na raw niya alam kung sino ang kalaban niya. May humahabol daw sa kanya na mga grupo ng mga Chinese at hinahabol din siya ng mga grupo ng pulis,” dagdag pa ni Tulfo. Nito lamang Enero 30, nagpalabas si Fernandez ng warrant of arrest laban kay Novecio dahil sa patuloy nitong pagtangging sumipot sa kanilang mga pagdinig ukol sa ilegal na pag-aresto, pagdukot at pagnanakaw sa apat na Chinese ­nationals na kinasasangkutan ng mga pulis na nakatalaga sa SPD-Detective and Special Operations Unit (DSOU). Agad namang ipinag-utos ni Fernandez kay House Secretary General Reginald Velasco na bigyan ng proteksyon ang sumukong suspek kasabay ng pagpapasalamat dito sa pagtitiwala sa Kongreso. Ayon kay Tulfo at Fernandez, dahil sa pagsuko ni Novecio, siguradong mapapadali at mabibigyang linaw ang kanilang isinasagawang imbestigasyon sa Kongreso."
1,"MANILA, Philippines — Agad inendorso ni Speaker Ferdinand Martin G. Romualdez ang agarang pagpapalabas ng P150 ­milyong financial assistance ng Marcos administration para sa mga biktima ng baha sa Davao region na aabot sa libu-libong katao na ang naapektuhan. Kasabay nito, ang tanggapan naman ni Speaker Romualdez at Tingog Reps. Yedda K. Romualdez at Jude Acidre ay patuloy ang pagsasaayos para agad na maipakalat ang 21,000 food packs sa lugar mula sa personal “calamity funds” ni Speaker Romualdez. Gayundin, ang tanggapan ni Speaker at Tingog party­list ay nakipag-ugnayan na rin sa DSWD para agad na magpalabas ng 30, 000 food packs para sa mga binaha. “This is to reassure and let our kababayans in Davao Region know that the government of President Ferdinand R. Marcos Jr. is here and it is doing its best to alleviate their condition. Aid will continue to flow in your areas as you all recover from the adverse effects of the floods,” ani Speaker Romualdez. Inendorso ni Romualdez sa DSWD ang pag-release ng P150 milyong financial aid sa mga biktima ng baha sa ilalim ng Assistance to Individuals in Crisis Situations (AICS) program ng DSWD. Ang release ng pondo ay ipadaraan sa mga congressional districts ng mga Davao lawmakers, maging sa mga local government executives. Ayon naman kay Rep. Yedda Romualdez ang 21,000 relief goods ay ipapakalat din sa mga miyembro ng Kongreso sa Davao Region maging sa mga local executives ng Davao Oriental."
1,"MANILA, Philippines — Tinatrabaho na ng pamahalaan ang maasahan at abot kayang internet para sa mga Filipino. Ito’y matapos pangunahan ni Pangulong Ferdinand Marcos Jr. ang paglulunsad ng Philippine Domestic Submarine Cable Network. Ang PDSCN ay ang pinakamahaba at highest capa­city domestic submarine fiber cable network sa Pilipinas. Sa kanyang talumpati sa naturang event, iginiit ng Pangulo na pursigido ang pamahalaan na maibigay ang reliable at murang internet services sa mga Pilipino. Gayundin, para gumanda umano ang standing ng Pilipinas sa buong mundo pagdating sa broadband at mobile internet speed coverage. Ayon pa kay Pangulong Marcos, sa pamamagitan ng PDSCN na may habang halos 2,500 kilometro ay maiko-konekta na ang mga isla sa mga probinsya mula Quezon hanggang Zamboanga. Positibo at excited naman ang Presidente sa mas mabilis na internet para sa mga Pilipino."
1,"Sangkot mga kaso ng kidnapping, pagpatay MANILA, Philippines — Bumagsak sa kamay ng mga tauhan ng National Bureau of Investigation (NBI)-Bicol Regional Office at Laguna District Office sa isinagawang joint operation ang itinuturing na most wanted sa Bicol Region. Ang naarestong wan­ted person ay nakilalang si Ruel Cabrillas na sinasabing responsable sa pagpatay kina Gilbert Quinzon at Glen Quinzon na iniulat na missing noong Hunyo 6, 2021. Nadiskubre ang mga chop-chop na bangkay ng biktima noong Hunyo 2022. Si Cabrillas na sinasabing miyembro ng ‘Concepcion criminal group’ at siyang ring tagapugot ng ulo at taga-libing ng kanilang nagiging biktima. Ang nasabing grupo ang may kinalaman sa mga pagpatay sa tinatayang 30 police assets sa Libon, Albay. Sa ulat ng NBI, una nang napatay sa eng­kwentro sa Gene­ral ­Trias, Cavite noong Nob­yembro 14, 2021, ang dalawang miyembro ng grupo si Emmanuel “Aga” Con­cepcion,ang kapatid ni Gilbert Concepcion at Jeffrey Saysay matapos makasagupa ang pinagsanib na pwersa ng NBI, PNP, AFP, at NICA operatives. Inamin ni Cabrillas na nasa pito katao na ang kanyang napugutan. Si Cabrillas ay inaresto ng NBI sa Canlubang, Laguna, sa bisa ng warrant of arrest dahil sa kasong kidnapping with murder."
1,"MANILA, Philippines — Magkatuwang ang Quezon City Local Government at Social Security System (SSS) para mabigyan ng sapat na social security coverage ang mga job order at mga contract of service employees sa lungsod. Ito ay makaraang lumagda sina SSS President and Chief Executive Officer Rolando Ledesma Macasaet at QC Mayor Joy Belmonte sa isang memorandum of agreement para sa pagpapatupad ng KaSSSangga Collect Program para dito. Sa ilalim ng kasunduan, magiging miyembro na ng SSS ang mga job order at contractual emplo­yees ng pamahalaang lungsod ng QC. Katumbas ito ng pagiging qualified na rin ng QC employees sa mga benepisyo at loan programs ng SSS. Mas magiging madali na rin ang paghuhulog sa SSS ng naturang mga empleyado dahil hindi na kailangan pang pumunta sa SSS payment cen­ters at magiging regular na ang remittance nito ng pamahalaang lungsod. Nagpasalamat naman si Mayor Belmonte sa SSS dahil mas inilapit nito ang kanilang serbisyo sa mahigit 12,000 JO employees ng pamahalaang lungsod."
1,"MANILA, Philippines — Imbis na sumang-ayon o tumutol, aantayin muna ng Department of Education (DepEd) ang pananaw ng World Bank tungkol sa isyu ng pagtataas ng sweldo ng mga guro sa mga pampublikong paaralan. 'Yan ang pahayag ni DepEd Undersecretary Michael Poa ngayong Huwebes ilang araw matapos ihain ng Makabayan bloc ang House Bill 9920 — bagay na nagtatakda sa minimum salary ng mga guro sa P50,000. ""We cannot comment on the amount because we are still waiting for the study from the World Bank,"" ani Poa sa isang statement na ipinadala sa mga reporters ngayong araw. ""We are expecting preliminary results from the World Bank in a few weeks. They are just requesting for additional data from DepEd which we are now processing."" Una nang iniulat ng state-owned Philippine News Agency na kasalukuyang inaaral ng World Bank ang mga sweldo ng guro sa Pilipinas, bagay na isusumite rin daw kalaunan sa tanggapan ni Bise Presidente Sara Duterte, na siya ring kalihim ng DepEd Layunin ng HB 9920 na inihain ng ACT Teachers party-list, Kabataan party-list at Gabriela Women's party na tiyaking nakasasapat ang sahod ng mga gurong Pilipino, lalo na't nasa Salary Grade 11 lang aniya ang iniuuwi ng ilang mid-level personnel gaya ng mga public school teachers. Katumbas ang Salary Grade 11 ng P22,316 hanggang P24,391 buwanang sahod, alinsunod sa na rin sa Salary Standardization Law. Wala pa ito sa P25,946/buwan na family living wage (FLW) para sa mga pamilyang nakatira sa Metro Manila, ayon sa estima ng IBON Foundation. Tinatalakay sa ngayon ang planong pagtataas sa minimum na sweldo habang pinag-uusapan sa ngayon ang P100 na umento sa arawang sahod ng mga manggagawa sa pribadong sektor. — may mga ulat mula kay Cristina Chi Related Stories  DepEd removes admin tasks for teachers to ensure 'more classroom time'  P50,000 minimum wage para sa pampublikong guro inihain sa Kamara  KMU sa Kamara: Gayahin ang Senado, magpasa ng P100 wage hike bill"
1,"MANILA, Philippines — Pinag-aaralan na ni Pa­ngulong Ferdinand Marcos Jr. ang panukala ng Department of Agriculture (DA) na magbigay ng bigas sa mga benepisyaryo ng Pantawid Pamilyang Pilipino Program o 4Ps sa halip na tulong pinansyal o pera mula sa Department of Social Welfare and Development (DSWD). Sinabi ni Agriculture Undersecretary Roger Navarro na iminungkahi nila sa meeting nila sa Pangulo na kung maaari ay i-convert na lamang sa bigas mula sa National Food Authority (NFA) ang binibigay na pera sa 4Ps benifciaries. Paliwanag ni Navarro ito ay upang maibsan ang bigat sa mga mahihirap na Filipino na kailangan pang bumili ng bigas na mayroong mataas na presyo. Sa ganitong paraan ay babagal ang inflation sa bansa at mapapababa rin ang presyo ng bigas. Mayroon umanong 20% na mahihirap na Pinoy sa buong bansa na nasa ilalim ng 4Ps ng DSWD na bini­bigyan ng tulong pinansyal o pera subalit kanila rin pinapambili ng bigas. “These are 20% all over the country which are the vulnerable poor under the DSWD that is beneficiary for 4Ps. And we’re giving them money, and unfortunately because that is not rice, they’re going to buy rice in the market price; and that put pressure and inflationary in the market because they’re going to compete with the people who have money and then with only 4Ps. If we can convert the 4Ps by way of supplying them rice instead of money through NFA, then probably the inflation for rice will go down,” ayon pa kay Navarro. Sinabi naman umano ni Pangulong Marcos na ikokonsidera nila ang nasabing panukala at titing­nan kung paano ito ipapatupad."
1,"Ah confirmed na hindi sarili ni Daniel Padilla ang Rockwell unit na tinitir­han niya sa kasalukuyan. Rental lang daw ito for P100,000 a month. Yup, you read it right. Ganun ang ongoing rental rate sa two-bedroon condo unit ayon sa isang source sa nasabing condo building sa Makati. At living alone lang daw talaga dun ang actor pero madalas mag-hangout ang kanyang sister from another father. Worth P50 million ang nasabing unit ayon pa sa source. Follow-up ito sa sinulat namin na doon nga nakatira si Daniel sa plush condo building. At hindi rin pala pumayag si Daniel na ibenta diumano ang kauna-unahan niyang investment na bahay. ‘Yun daw kasi talaga ang souvenir ng actor sa kanyang pag-uumpisa sa showbiz. Pero ‘yun daw house nila sa Fairview ay for sale talaga dahil sabi diumano ng nanay ni Daniel na si Karla Estrada ay magpapatayo sila ng bahay sa bandang South. Ngayon diumano ay naghahanap sila Karla ng rerentahan habang pinapagawa ang lilipatan nilang bahay."
1,"Mas masayang marinig ang kuwento ng matagal na pagsasama ng isang celebrity couple sa kabila ng sunud-sunod na hiwalayan sa show business. Kaya talagang nakakabilib ang mag-asawang Christopher Roxas at Gladys Reyes na 31 years na ang relasyon pero hindi man lang nagkaroon ng pagkakataong naghiwalay. “Oo, 31 years of togetherness - 20 years of marriage.” Hindi ka ba kinabahan nung nauso ‘yung hiwalayan? “Kaya nga! Nag-celebrate na kami noh,” reaksyon ni Gladys sa 20th wedding anniversary celebration nila ni Christopher na isinabay sa 18th birthday party ng panganay nilang si Christophe. “Hindi naman. Pero mas lalo mong mare-realize ‘di ba na every moment counts. Life is unpredictable. Iyong hindi na tayo sigurado kahit ‘yung mangyayari lang mamaya ‘di ba,” komento pa ng actress. Wala bang time na muntik na kayong maghiwalay? “Nung mag-jowa pa lang kami. Para bang naghiwalay kami ng one and a half months. ‘Yun na ‘yun. Iyon na ‘yung pinaka-breakup namin pero simula nung naging mag-asawa hindi naman, pero lagi kaming nagkakainisan niyan eh, nagkakabwisitan pero ewan ko ba pagsapit ng gabi naiiba. Parang ‘pag umaga parang kakainis ang bagal-bagal ganyan tapos bago ako kumilos ang tagal ko raw maligo ganyan pero pagda­ting ng gabi nag-iiba ang ihip ng hangin. Ewan ko ba sa akin,” natatawa pa niyang kuwento na nag-umpisang makilala bilang Clara sa Mara Clara nila ni Judy Ann Santos. So masasabi ba niyang iba pa rin talaga ang alindog niya. O baka naman masundan pa ang bunso nila?” “Uy wala na! Hindi na pwede, sarado,” sabay tawa niya ulit na sagot kung pwede pa bang sundan ang kanilang bunsong anak. Pero siya lang ba ang nag-iiba ang mood ‘pag may inisan o bwisitan sila? “Depende kasi sa mood ‘yun. Syempre kailangan… ‘Di ba sabi nila pantulog, hindi, ako panggising ‘yung susuotin ko ‘pag ganun. Para magising ang mga kalamnan.” So magaling kang ‘magpagising’ (na may naughty meaning)? “Manggising. Oo ng kamalayan… Pero akala mo, importante ‘yun ah. We’re all adults. ‘Yung intimacy kasi ng isang mag-asawa importante ‘yun kahit sabi nga nila, what keeps the fire burning‘di ba. Kasi dapat may effort from both sides. Hindi pwede ‘yung the normal thing lang na okay wala nang lambing-lambingan, labing-labing o tapos okay talikuran ‘di ba ‘yung ganun. “Ibig kong sabihin kailangan unang-una kailangan hanapan ninyo ng time. Mag-date kayo, mag-staycation kayo ng kayong dalawa lang,” payo na rin niya para mas tumagal ang pagsasama ang isang mag-asawa. “Dati ano ako dyan, guilty. Nagi-guilty ako ‘yung hindi kasama ng mga anak ko. Pero siguro as they grow older parang natutunan ko na at the end of the day kaming dalawa (ni Christopher) ang matitira rito ‘di ba. Magkakaroon sila ng kani-kaniyang buhay. Totoo talaga ‘yun eh. Hindi ‘yun cliché kapag napapakinggan natin pero iyon ‘yun kaya dapat solid talaga kayo (mag-asawa),” mahaba pang kuwento ni Gladys. Hindi biro ang 31 years kaya naman sila ang peg ng magkarelasyong Ruru Madrid and Bianca Umali na kabilang sa mga guest sa nasabing party na ginanap sa Glass Garden Events Place in Pasig. Naging highlights ng gabing ‘yun ang rock concert ni Christophe na nagulat sa surprise contract signing niya sa ABS-CBN Music. Gulat na gulat si Christophe dahil wala siyang kaalam-alam na kaya dumating ang mga executive ng ABS-CBN Music ay dahil nga pipirma na siya ng contract sa kanila. Kaya naman tilian ang mga kaklase niya sa UP. Naki-celebrate rin nung gabing ‘yung sina Vice Ganda, Vhong Navarro, Claudine Barretto, at marami pang iba. Anyway, definite ang pagsasama sa pelikula nina Vice at Gladys. Ayon kay Vice : “Sana sa next movie ko, magkasama na tayong dalawa.” Sagot ni Gladys : “Sana with Direk Jun Lana ‘di ba”. “Yes, oo may project tayo with Jun Lana, with Direk Jun Lana kaya ayun nakaka-excite,” sagot ni Vice. Kasi ayon kay Vice ay napanood niya ang pelikula ni Gladys na Kuwentong Barbero. “Tapos sabi ko, ay Jun Lana. Eh meron akong project with Direk Jun. Saktong-sakto kasi Jun Lana baby siya. Sabi ko kay Direk Jun magsama tayo sa next project kaya I’m very happy to be here tonight,” ayon kay Vice na matagal nang kaibigan ni Gladys. In fact, naalala niya na nung magkaroon siya ng concert tour, si Gladys ang kasama niya. Happy anniversary, Chris and Gladys, and happy birthday Christophe. Cabinet member, binigyan na raw ng taning ng doctor Pinag-uusapan ngayon ang medical condition ng isang cabinet member ng kasalukuyang administration. Diumano ay tinaningan na ito ng buhay dahil nga sa kanyang sakit. Totoo ba na leukemia? Pero may nag-advise naman daw na magpa-second opinion ulit ito sa ibang bansa. Hindi raw lihim sa political circle ang nasabing karamdaman ng opisyal ng gobyerno."
1,"Naiba ang ihip ng hangin kay Pokwang. Nanghingi siya ng paumanhin sa Bureau of Immigration. Gamit ang social media, may ilang mga pasaring ang komedyana sa nasabing ahensiya ng pamahalaan kahit nanalo siya sa petition ng pagpapatapon sa ex niyang si William Lee O’Brian na kesyo ba’t andito pa ito sa Pilipinas at baka raw may malakas na kinakapitan. Baka pinayuhan na mas makakabuti sa kanyang manahimik na tutal ay nakuha na niya ang gusto niya. “Masaya ako at ang aking mga anak sa naging desisyon ng BI. Sa mga dokumento na dumating sa akin, nalaman ko na naghain ng Motion for Reconsideration si Lee noong December 28, 2023. Buo ang tiwala ko na sa amin pa rin papanig ang hustisya dahil nasa aming panig ang katotohanan. “Nalaman ko noong isang araw na nagfile din ng Motion for Voluntary Deportation si Lee noong January 10, 2024. Wala pa kaming kopya nitong Motion na ito,” sabi niya pa sa kanyang apology na idinaan din sa social media. Pero nangatwiran pa rin siya na valid  ang kanyang nararamdamang galit pero hindi raw ‘yun sapat para makapagsalita siya ng masasakit na walang basehan partikular na sa BI. Kaya sabi nga, think before you click."
1,"Tama nga ang unang sinabi sa amin last year ni Popoy Caritativo na ngayong Enero babalik ng bansa si Tom Rodriguez. Halos dalawang taon ding naka-hold ang kontrata ni Tom sa GMA 7 pero kailangan na itong gumalaw. Matagal din daw nilang pinag-usapan ni Tom ang kanyang pagbabalik, dahil committed daw ito sa GMA, at nakakahiya raw kung magtagal pa ito sa Amerika. Bago pa dumating si Tom ay pinag-usapan pa ang pagreto ni Kris Aquino kay Carla Abellana sa isang doktor na good match daw sa actress. Kaya tinanong kung naayos na ba ang annulment nila ni Tom. Narinig naming isang primetime drama ang gagawin ni Tom, pero wala pa raw ideya si Popoy nang tinanong ko ito sa kanya. “Sinabihan na ako na pinaghahanap na siya ng magandang project. So, puro guestings muna siya,” pakli ng talent manager. Hindi maiwasang matanong si Tom tungkol sa kanila ni Carla. Wala lang kaming ideya kung kaya na ba niyang itong harapin. Si Carla naman ay nasasagot niya at nahaharap ang isyu ng dating asawa, ewan ko lang si Tom kung handa na siya. Pero dapat naman siyang bumalik na, dahil deserve naman niyang magtrabaho sa gusto niya talagang gawin. Kaya welcome home, Tom Rodriguez! Juday, absent sa birthday ni Gladys! Sobrang happy ni Gladys Reyes nang naka-text ko kahapon dahil dumalo ang halos lahat na mga malalapit na kaibigan at ‘yung inaasahan niya talaga sa selebrasyon ng 20th wedding anniversary nila ni Christopher Roxas, at isinabay na rin ang 18th birthday ng panganay nilang anak na si Christophe. Sabi ni Gladys na naka-text ko kahapon, ang highlight daw talaga sa selebrasyon nila nung gabing ‘yun ay ang surprise ni Roxy Liquigan ng Star Music sa anak na kontrata sa Star Music. Sabi ni Gladys, i-schedule na raw ang first single nito. Baka raw ang una  niyang iri-record ay ang ginawang kanta ng kanyang anak. Pero pinapaareglo pa raw nila. Samantala, si Vice Ganda ang unang nagbigay ng mensahe para kay Gladys at inilahad ng Unkabogable Star na noong nagsimula pa lang daw siya sa It’s Showtime ay sila na talaga tsika ni Gladys at naging close na sila. Pero ang magandang balita ni Vice Ganda ay gusto raw niya i-suggest kay direk Jun Lana na isama si Gladys sa gagawin niyang project. Sayang at hindi nakadalo si Judy Ann Santos na isa sa close kay Gladys at sa buong pamilya niya. Late na raw kasi natapos ang commercial shoot nito kaya hindi na siya nakadalo."
1,"MANILA, Philippines — Bumagsak sa kulungan ang isang lalaki makaraang manghingi ng hubad na mga larawan sa isang dalagita at makipagtagpo para makipagtalik kapalit ng iniaalok na pera at cellphone, kamakailan sa Paco, Maynila. Nakilala ang nadakip na si Dennis Gonzales, 45, nakatira sa No. 13-B Gabriel St., Brgy. Sipac-Almacen, Navotas City. Sa ulat ng Manila Police District, dakong alas-5:58 ng hapon nang maaresto si Gonzales noong Pebrero 12 sa loob ng isang paresan sa may Otis, Paco sa ikinasang entrapment operation ng mga tauhan ng Anti-Cybercrime Team. Sa rekord ng pulisya, naging magkaibigan  sa Facebook ang suspek at ang dalagitang biktima noong Pebrero 5 nang magpadala ng friend request ang suspek. Dahil sa ang suspek ang nagbigay ng tulong pinansyal para sa pagpapalibing ng kaniyang bayaw, tinanggap ng biktima ang friend request ng suspek. Sa kanilang pag-uusap sa messenger, inalok umano ng suspek ang dalagita na bibigyan ng pera at mga gadgets tulad ng bagong cellphone kapalit ng planong pakikipagtalik sa biktima. Unang nagpadala ng mga hubad na larawan ang biktima sa suspek noong Pebrero 11 ngunit natuklasan ito ng kaniyang ate. Dito nagsuplong sa MPD ang ate ng biktima kaya nagkasa ng entrapment operation ang mga pulis kung saan nagkunwari sila na ang dalagita ay makikipagkita sa lalaki para makipagtalik. Hindi na nakapalag ang suspek nang posasan ng mga pulis makaraang kilalanin ng biktima. Nahaharap ang suspek sa mga kasong paglabag sa RA 10175 o Cybercrime Prevention Act at Article 286 (Grave Coercion) ng Revised Penal Code sa Manila City Prosecutor’s Office."
1,"MANILA, Philippines — Positibong ibinalita ng Department of Health (DOH) ang patuloy na pagbaba ng mga kaso ng COVID-19 influenza-like illness (ILI) nitong mga nagdaang linggo at taon — bagay na titigil raw sa paglobo sa susunod na buwan. Sa press release ng DOH ngayong Biyernes, sinabing nasa 661 new COVID-19 cases lang daw ang naitala sa pagitan ng ika-6 hanggang ika-12 ng Pebrero. Katumbas ito ng average na 94 kaso araw-araw. ""This is 35% lower compared to the average number of daily cases recorded last January 30 to February 5,"" wika ng DOH. ""Out of the new cases reported, 7 had severe or critical disease. Only 2 deaths were recorded, both of which occurred in the recent 2 weeks (January 30 to February 12)."" Samantala, nasa 16,144 na ILI cases ang naitala mula ika-1 ng Enero hanggang ika-3 ng Pebrero. Mas mababa ito ng 19% kumpara sa 19,935 ILI cases na naiulat sa parehong panahon noong 2023. Kung ikukumpara naman ang mga ILI cases mula ika-24 ng Disyembre hanggang ika-6 ng Enero (8,199 cases) sa ika-7 hanggang ika-20 ng Enero, papatak na nasa 10% ang naging decrease. ""This number has gone down further to 4,487 cases, recorded from January 21 to February 3, 2024. The numbers may change as there may be late consultations and reports,"" ""At a regional level, Regions I, IV-B, XII, Caraga, and BARMM showed case increase in the recent 3-4 weeks (January 7 to 20, 2024), reporting 266 to 967 new cases in the recent 4 weeks."" ""Nine deaths have been reported from January 1-February 3, 2024 resulting to a case fatality rate (CFR) of 0.06% for 2024."" Ikinatutuwa ng DOH ang ipinakikita sa ngayong good respiratory hygiene gaya ng pagtatakip ng ubo, paghuhugas ng kamay at pag-uwas sa malalaking kumpol ng tao upang matiyak ang airflow at ventilation. Mainam din aniyang manatili lang sa bahay ang mga masama ang pakiramdam o hindi kaya'y magsuot ng mask kung kakailanganin talagang lumabas. Huling naitala sa 4.14 milyon ang mga nahawaan na ng COVID-19 simula nang makapasokk ito sa Pilipinas noong 2020. Sa bilang na 'yan, sinasabing 66,864 na ang namamatay."
1,"Visible na ulit si Tom Rodriguez and he’s making the rounds of television shows again. Ready na kaya siyang harapin ang mga katanungan ukol sa kanyang pag-alis at pagkawala sa limelight? At masasagot ba niya ang mga tanong na mala-Dominic Roque na kanyang iniwanan? O inaasahan na lang niya na nalimutan na ng publiko ang mga isyu at magbagong simula na lamang? Abangan! US tour ni Regine, humugot ng ibang musical director “I packed up and geared up and and answered Regine’s call when she needed it the most.” Ito ang post ng mahusay na musical director na si Lorrie Ilustre na based sa America na siyang Musical Director ni Regine Velasquez nang una siyang nag-tour sa US. Ang tanong, ano’ng kapalpakang nangyari sa US Tour ni Regine at hindi nakarating ang kanyang bayaw na musical director na si Raul Mitra sa concert sa Pechanga noong Feb. 9? Buti na lang nasalo ito ni Lorrie na kaibigan ni Regine nang may 36 years na! Ganyan talaga ang magkakaibigan, hindi mo mapahihindian. Daniel, dedma kay Dominic! Habang tuluy-tuloy ang pagshoo-shoot ni Kathryn Bernardo ng bagong commercials, aminin kaya ni Daniel Padilla na naapektuhan ang kanyang kabuhayan at ang commercials dahil sa breakup nila ni Kath? Ano rin kaya ang sagot niya kay Dominic Roque noong sabihin na hindi siya imbitado sa kasal? Bakit parang ang bilis bumalik ng salita sa pinagmulan, ‘di ba? Ibang ticket pinamimigay na... mga concert produ, aligaga! Kumahog ang ibang concert promoters at producers na magtawag ng mga tao – last minute na manood ng ibang Valentine concerts kahapon at maging ‘yung sa ngayon. Meron pa ngang iba na libre na, tinatanggihan pa. Bakit nga ba hindi masyadong nagsilabasan ang mga tao sa shows? Mas ninais na lang ba nilang kumain, imbes na mamasahe, maipit sa traffic at mag-aliw na medyo hassle at may kamahalan? Walang Valentine show ngayon na makapag-claim na sold-out na sold-out na halos walang pinamimigay. Ang tanong – sadyang tinitipid na ba ng mga Pinoy ang hawak nilang pera ngayon? Bakit? Take the case of the APO Hiking Society, na kagagaling lang sa concert tour nila Australia, kahapon Valentine’s Day, heto ang post nila: “See you tonight Marikina. It’s a free show. No tickets or passes needed. Everyone is welcome. Gates open around 2PM. We will perform with Rey Valera. Happy Valentine’s Day.” Kung libre naman silang napapanood sa isang mala­king venue sa Marikina, bakit ka pa magbabayad ng libu-libo sa concert nila sa Newport World Resorts with Jamie Rivera sa weekend, ‘di ba? Naiintindihan natin na Valentine season is raket time, pero namimili na rin talaga ang mga tao ng pagkakagastusan. Iba naman daw ang audience, so good luck na lang! Nakakata-quote: “When I hear I’m 100, napapailing ako. How did I ma­nage to do that, I don’t know.” – Juan Ponce Enrile"
1,"Hindi lang pala sa dating app nagagamit si Eric Quizon. In fact, favorite siya ng mga sindikato sa social media. Ito ang inamin ng actor / director. A week ago lang nga nang kumalat ang isang photo niya sa dating app. Na hindi pala first time. May mas malala pa kesa sa dating app. “Oo, isa pa ‘yan. Actually marami nang cases, ‘di ko alam, siguro mabenta ang mukha ko sa mga ganyan. Kasi nangyari na ‘to sa Hong Kong, eh,” umpisa niyang kuwento sa amin. “Kasi may gumamit ng face ko, ‘yung picture ko, tapos merong na-in love, (hinahabol ako) dahil nakakuha ng pera sa babae na ‘yun na na-in love sa akin. Kaya minsan nakikita ko sa IG ko, may mga angry face na nakaano sa akin. Sabi ko ‘bakit may mga angry face rito?’ ‘Yun pala, akala nila ako ‘talaga yon,” kuwento pa ni Direk Eric nang maka-lunch namin last Tuesday. “Chinese, eh. Ang sinasabi ‘doctor ako,’ ‘yung ganun. Tapos ito na nga, ang nangyari I explained to them, sabi ko ‘that’s not me. I may be a public person in my country but I will not do this to fool people because I have a name to protect.’ “Naintindihan naman nila, at least nasabi na ginagamit ‘yung picture ko. Pinasabi ko lang talaga ‘I really apologize kung meron mang naapektuhan. But sabi ko, ‘next time don’t fall in love with a picture.’  If you’re going to give money, make sure that that person is present,’” paalala niya sa mga nai-scam sa mga dating app. Ang laki kasi pala ng na-scam sa nasabing babae na paniwalang-paniwala na si Eric ang ka-chat niya at binigyan niya ng pera na 1 million HK dollars. “Sabi nila parang 1 million Hong Kong dollars. Malaki ‘yun ha. Parang that’s like P7 million. Ni-report ko tapos tiningnan ko sa IG, I’m sure it’s a syndicate, eh. Kasi halos lahat iisa ‘yung pangalan,” may paalalang kuwento pa ng anak ni Mang Dolphy. “Sabi ko nga ‘yung mukha ko mabenta sa mga scammer. Saka ‘yung naloloko nila hindi naman bagets, eh. Mga middle aged to parang lola na. “Kasi even sa States. May nangyari pa nga ‘yan na... merong Spanish siya. I think she’s a Spanish immigrant na taga-Texas siya. Ang ginawa niya, nag-email siya sa Net 25. So ang HR ngayon ng Net 25 tumawag, ‘Eric are you aware that this ganyan…” Sabi ko, sinagot ko ‘yung tao. Ang ending gusto lang niyang makipagkaibigan. Sabi ko ‘sure, you can get in touch with me here.’ “Tapos ito na nga ‘yung dating app, ginamit niya ‘yung pangalan ko. Tapos nakalagay nga roon, ‘I’m from Manila, Albay but I live in New York.’ Actually hindi ako nag-react. ‘Yung nag-react ‘yung mga tao. Magpo-post sana ako pero sabi ko hindi na. Kasi nga ang dami nang nag-react na. And they‘re messaging me na ‘Eric, ni-report na namin kasi alam namin hindi ikaw ‘yon.’” Kaya alam na, ‘pag may nakitang photo niya sa dating app, fake ‘yun. Samantala, sold-out na ang property na dinevelop nila. Ito ‘yung mga ari-arian na naiwan ng kanilang ama na si Dolphy. “’Yung sa Calatagan, sold-out na nga siya, eh. We’re planning to expand. Tapos may mga ibang project like meron diyan sa Antipolo, tapos meron din doon sa Calatagan we’re putting up a hotel. Matutuloy na siya. And then ‘yung hotel na ‘yun andun din ‘yung museum. So parang ‘yung hotel, it’s a structure na parang event space siya. Kasi ‘yung loob niya, think Manila Peninsula, merong parang courtyard sa loob tapos merong hagdanan na may grand staircase,” update pa ng actor-director na nagpaplano ngayong dumalaw kay Kris Aquino. Kelan magbubukas ‘yung museum? “Hindi pa. Medyo matagal pa ‘yan kasi nadun pa lang kami sa planning stages ng pagpapatayo.” Gaano kalaki ‘yung property, ‘yung pagtatayuan ng hotel? “’Yung naka-allot na property doon sa Dolphy Manor, it’s a 3,000 sqm meters.” Anyway, may gagawing pelikula si Eric pero ayaw niya pang magbigay ng detalye."
1,"MANILA, Philippines — Isang panalo na lang ang kailangan ng Beermen papasok sa PBA Finals. Ito ay matapos dalawa­han ng San Miguel ang utol na Ba­rangay Ginebra, 106-96, sa Game Two ng Season 48 PBA Commissioner’s Cup semifinals se­ries kahapon sa MOA Arena sa Pasay City. Itinayo ng Beermen ang 2-0 lead sa kanilang best-of-five showdown ng Gin Kings. Nauna nang itinakbo ng SMC franchise ang 92-90 panalo sa Game One. Humakot si import Bennie Boatwright, Jr. ng 38 points tampok ang anim na three-point shots bukod sa 9 rebounds at 2 assists para sa SMB. Kumolekta si seven-time MVP June Mar Fajardo ng 17 points, 14 boards at 6 blocks, habang may 17 at 16 markers sina CJ Pe­rez at Marcio Lassiter, ayon sa pagkakasunod. Pinamunuan ni Jamie Ma­lonzo ang Ginebra sa kanyang 27 points kasama ang anim na triples at may 25 markers si import Tony Bishop. Kaagad itinayo ng Beer­men ang 10-0 benta­he bago nakadikit ang Gin Kings sa pagtiklop ng first period patungo sa 65-60 kalamangan sa 5:13 minuto ng third quarter. Ang ikaapat na tres ni Lassiter ang nagbigay sa San Miguel ng 94-88 kalamangan sa 3:20 minuto ng final canto. Huling nagbanta ang Gi­nebra sa 95-99 mula sa dalawang free throws ni Bishop sa 1:39 minuto ng laro."
1,"LOS ANGELES - Nagsalpak si D’Angelo Russell ng walong three-pointers para tumapos na may 29 points sa 141-132 pagpa­pa­bagsak ng Lakers sa Chicago Bulls. Kumolekta si LeBron James ng 25 points at 12 assists ilang oras matapos isama sa kanyang record na ika-20 NBA All-Star team. Si James ang unang 20-time All-Star sa NBA history para ungusan ang dating record ni Kareem Abdul-Jabbar. Nauna nang nilampa­san ni James si Abdul-Jabbar bilang leading scorer sa league history noong nakaraang season. “Guys are feeling very com­fortable out there. We’ve got guys that can make shots. We’ve got guys that can make plays. Doesn’t matter who’s shooting,” ani James. Nagdagdag si Anthony Davis ng 22 points kasunod ang 20 markers ni Austin Reaves para sa La­kers (23-23), habang tumipa si Jarred Vanderbilt ng season-high 17 points. Pinamunuan ni DeMar DeRozan ang Bulls (21-25) sa kanyang 32 points, habang may 25, 20 at 17 markers sina Coby White, Nikola Vucevic at Alex Caruso, ayon sa pagkakasu­nod. Kinuha ng Lakers ang 73-57 halftime lead tampok ang 42-point second quarter kung saan sila ku­mon­­ekta ng 15-of-18 field goal shooting. Sa San Francisco, isi­nalpak ni Domantas Sabo­nis ang isang go-ahead dunk sa huling 22 segundo, habang kumana si Harrison Barnes ng career-high 39 points sa 134-133 paglusot ng Sacramento Kings (25-18) sa Golden State Warriors (19-23). Sa Miami, humataw si Jayson Tatum ng 26 points at may 19 markers si Kristaps Porzingis sa 143-110 paglamog ng Boston Cel­tics (35-10) sa Heat (24-21). Sa New York, nagka­dena si Karl-Anthony Towns ng 27 points kasu­nod ang 24 markers ni An­thony Edwards sa 96-94 pag-eskapo ng Western Conference-leading Minnesota Timberwolves (32-13) sa Brooklyn Nets (17-27). Sa New York, kumana si OG Anunoby ng 26 points at may 21 markers si Jalen Brunson sa 122-84 pagdaig ng Knicks (28-17) sa nagdedepensangDenver Nuggets (31-15). Sa Indianapolis, kumo­lekta si Pascal Siakam ng triple-double na 26 points, 13 rebounds at 10 assists para sa 134-122 paggupo ng Indiana Pacers (25-20) sa Philadelphia 76ers (29-14)."
1,"MANILA, Philippines — Kasabay ng pagdiriwang ng kanilang ika-60 ani­bersaryo ay pararangalan ng MILO si World No. 2 pole vaulter EJ Obiena sa San Miguel Corporation-Philippine Sportswriters Association (PSA) Awards Night. Igagawad sa 28-anyos na si Obiena ang ‘Gold, Grit, and Glory Award’ sa Enero 29 sa grand ballroom ng Diamond Hotel. Ang nasabing award ay ikatlong ibibigay sa pro­dukto ng  University of Santo Tomas bukod sa Ath­lete of the Year at pa­mu­munuan ang iba pang at­letang tatanggap ng  citations mula sa sports writing fra­ternity na pinangunguna­han ni Nelson Beltran, ang sports editor ng The Philippine Star. Ang traditional awards night ng 75-year-old media organization ay inihahandog ng ArenaPlus, ang 24/7 sports app sa bansa, ka­sama ang Philippine Sports Commission, Philippine Olympic Committee, MILO, Cignal at PLDT/Smart bi­lang major sponsors ka­tuwang ang Philippine Bas­ketball Association, Pre­mier Volleyball League, ang 1-Pacman Partylist ni Rep. Mikee Romero at ng Rain or Shine."
1,"Sa halip na cash, bigas ang balak ipamudmod sa mga beneficiaries ng Pantawid Pamilyang Pilipino Program (4Ps). Ang ideyang ito ay nagmula mismo sa Department of Agriculture (DA). Iminungkahi ng DA na mas praktikal kung bigas na ang ipamumudmod para hindi na mabigatan pa ang mga benepisyaryo na bumili ng bigas na may kamahalan ang presyo. Isang paraan din daw ito para mapabagal ang inflation at posibleng bumaba rin ang presyo ng bigas. Ayon kay Agriculture Undersecretary Roger Navarro, iminungkahi na nila ang ideyang ito kay President Ferdinand Marcos Jr. at pinag-aaralan na umano. Posible raw na aprubahan ng Presidente ang kanilang mungkahi. Ayon pa kay Navarro, 20 percent ang mga benepisyaryo ng 4Ps na tumatanggap ng cash mula sa Department of Social Welfare and Development (DSWD). Pagkatanggap ng cash, ibibili rin umano ito ng bigas. Kaya minungkahi umano nila sa DA na bigas na ang ipamudmod kaysa pera na kinukuha sa ATM. Maganda ang mungkahing ito ng DA. Kung bigas ang ipamamahagi, hindi na mahihirapang bumili ng bigas ang mga mahihirap. Isasaing na lang nila at siguradong kakain sila sa oras. Kahit na ang ulam lamang ay sardinas o tuyong isda, makakaraos ang pamilya. Kung bigas ang ibibigay, ilang araw din silang kakain nang maayos at hindi mangangamba kaysa pera na sa kinabukasan ay wala na silang ipambibili dahil tinodo na sa pagkain. Kung bigas, walang kakaba-kaba at hindi katulad ng pera na maaaring gastusin sa alak at sugal. Mayroon pang isinasangla ang ATM. Pinagkakakitaan ng loan sharks. Inaabuso ng ilang benipisyaryo ang 4Ps kaya mas maganda na nga siguro kung bigas ang ipamahagi. Ayon sa DSWD, mahigit 100,000 pamilya ang inalis na sa listahan ngayong taon na ito dahil sa anomalya at may mga utang ang mga benepisyaryo. Noong Hunyo 2023, mahigit 700,000 beneficiaries ng 4Ps ang nag-“graduate” na sa pagtanggap ng buwa­nang ayuda. Ayon kay DSWD Sec. Rex Gatchalian nasa 4.4 milyon ang pamilyang benepisyaryo ng 4Ps. Ang 4Ps ay may taunang budget na P200 bilyon. Sini­mulan ang 4Ps noong 2007 sa panahon ni President Gloria Macapagal-Arroyo na ang layunin ay mapabuti ang kalusugan, nutrisyon at makakamit ng edukasyon ang mahihirap na pamilya. Sana ay matupad na bigas na ang ipamudmod sa 4Ps beneciaries para hindi na sila mahirapan sa pagbili ng bigas. Siguruhin naman ng DA na maganda ang kalidad ng bigas na ipamamahagi at hindi ‘yung parang pakain sa baboy."
1,"MANILA, Philippines — Nakakuha ng suporta ang Department of Justice (DOJ) mula sa mga progresibong mangingisda matapos irekomenda ng nauna ang paghahain ng criminal charges laban sa may ari at ilang opisyales ng Motor Tanker (M/T) Princess Empress. Pebrero 2023 nang lumubog ang naturang barko malapit sa Naujan, Oriental Mindoro habang dala ang 800,000 litrong industrial fuel, dahilan para tumagas ang sandamukal na langis. Nakaapekto ito sa mga mangingisda dahil sa ipinatupad na mga fishing ban. ""Nararapat lamang na kasuhan ang may-ari ng lumubog na tanker na nagdulot ng mapaminsalang oil spill sa karagatan ng Mindoro Oriental noong nakaraang taon,"" ayon kay Fernando Hicap, PAMALAKAYA national chairperson, ngayong Huwebes. ""Ito ay bahagi ng pananagutan ng kumpanya sa pangmatagalang pinsalang idinulot nito sa kabuhayan ng mahigit 18,000 mangingisda mula sa ilang bayan ng Mindoro Oriental at mga apektadong karatig-lalawigan."" Una nang sinabi ng National Disaster Risk Reduction and Management Council (NDRRMC) na umabot sa 200,244 residente ang naapektuhan ng langis, dahilan para makapagtala ng 211 injuries. Bukod pa 'yan P4.92 milyong halagang pinsala at production loss sa mahigit 27,850 magsasaka at mangingisda. Bukod sa pananagot sa kasong kriminal, iginigiit din sa ngayon ng PAMALAKAYA ang kompensasyon sa mga pamilyang mangingisdang ilang buwang bumagsak ang kabuhayan dulot ng oil spill. ""Batay sa pananaliksik ng Center for Environmental Concerns (CEC), aabot sa P7, 500 kada buwan ang nawalang kita ng kada pamilyang mangingisda sa bayan lamang ng Pola,"" dagdag ni Hicap. ""Dapat ay tumbasan ng may-ari ng lumubog na barko ang nawalang kita ng mga mangingisda sa bawat buwan na tumatagas ang langis sa kanilang pangisdaan,"" dagdag pa ng grupo. Mahigpit naman daw nilang babantayan ang pag-usad ng usapin habang hinihikayat ang publikong sumama sa kampanya upang hindi makatakas sa regulasyon ang kumpanya. Aniya, makatutulong ito para hindi pamarisan ng iba. Una nang sinabi ng DOJ na nagsumite ng pinekeng dokumento ang shipping company na RDC Reield Marine Services Inc., dahilan para mapayagang maglayag ang tanker kahit hindi sumusunod sa mga reglamento. Related Stories  Tanker carrying 800,000 liters of fuel sinks off Oriental Mindoro  Apektado ng 'Mindoro oil spill'? Ito ang dapat mo gawin, asahan  May-ari ng barko, 19 coast guard sa Mindoro oil spill, kakasuhan na"
1,"Very memorable naman ang Valentine’s day namin dahil ang ka-date namin si Cong. Toby Tiangco. Tapos nagpadala ng flowers sina Mark Leviste at Niña Taduran. Para ngang feeling ko very relevant ako to get noticed from these wonderful people. Natunaw talaga ang puso ko, parang na-feel ko na may nagawa akong kabutihan dahil meron pa ring nagmamahal sa akin. Bigla ko ngang naisip si Kris Aquino dahil kay Vice Governor Mark Leviste. Sana nga ay gumaling na siya dahil Kris is one kind sweet person worthy of love. Valentine’s day, day of hearts, at birthday ni Kris. How memorable ‘di ba. Let us pray for Kris. Be well, my dear Kris. At buti naman at ang ganda ng appearance ni Kris Aquino sa Fast Talk ni Boy Abunda. Ang ganda ng aura ng mukha niya at parang at peace sa nagaganap sa buhay niya ngayon. Bigla ko ngang naisip na baka para sa kanya ang flowers na ipinadala ni Mark dahil kulay pink na malalaking roses na alam ko na favorite flowers ni Kris. Talagang newsmaker si Kris dahil halos lahat pumick up sa sinabi niyang “I refuse to die.” Ito ang fighting spirit na gusto ng followers niya na marinig sa kanya. Fighting Kris Aquino. Yes, please don’t die. Patuloy kang mabuhay para kina Josh and Bimby pero sa lahat ng nagmamahal sa iyo. Marami pa rin ang gusto kang makita at nagmamahal sa iyo. ‘Wag kayong mag-alala, tuloy ang pagda­rasal na gumaling ka at matagpuan ang ligaya na hinahanap mo sa buhay to complete you. Laban, Kris."
1,"MANILA, Philippines — Humihingi ngayon ng panalangin ang ""Queen of All Media"" na si Kris Aquino para sa susunod na pagdaraanang gamutan sa puso — bagay na namamaga habang humaharap sa limang autoimmune diseases. Ito ang ibinahagi ni Kris tungkol sa ilang updates kaugnay ng kanyang kalusugan sa ""Fast Talk With Boy Abunda,"" Miyerkules, kasabay ng kanyang ika-53 kaarawan. ""On Monday [U.S. time], papasok ako sa ospital at may susubukan kaming biological na gamot. This is my chance to save my heart,"" wika ng aktres kay Abunda. ""Kung hindi ito tumalab... I stand a very strong chance of having cardiac arrest. Pwedeng in my sleep or kung ano man ang ginagawa ko, pwedeng tumigil na lang 'yung pagtibok ng puso [ko].""      Dati nang bukas ang aktres tungkol sa kanyang lumalalang kalusugan, dahilan din para labis na bumagsak ang kanyang timbang. Dagdag pa niya, nagdulot na rin ng mga komplikasyon sa kanyang puso at kanang baga ang mga naturang autoimmune diseases — dahilan daw para maging ""crucial"" para sa kanyang buhay ang susunod na anim na buwan. Bukod pa rito, maaari raw siyang ma-stroke anumang oras sa ngayon, lalo na't may kasaysayan ng cardiovascular diseases ang kanilang pamilya. ""Ang tagal niyo na akong pinagdarasal, but I really need it now,"" dagdag pa niya. ""I refuse to die. Ang next chapter ko ay to be a stage mother!"" ""I'm 53 now. I still want to be here when I’m 63."" Ibinahagi rin niyang itinaas ang nire-reseta sa kanyang Methotrexate, bagay na karaniwang ibinibigay sa mga sumasailalim sa chemotherapy. Dagdag pa niya, dalawa sa tatlong gamot na kanyang ginagamit sa ngayon ay wala pang approval ng Food and Drug Administration (FDA) para magamit sa Pilipinas. Una nang tinamaan ng COVID-19 si Kris noon, dahilan para lumala pa ang kanyang kalusugan. Matatandaang naging co-hosts noon sina Boy Abunda at Kris sa ""The Buzz"" sa ABS-CBN, isang showbiz and entertainment talk show na naging tanyag noong 2000s."
1,"MANILA, Philippines — Nais ng Metro Manila Development Authority (MMDA) at Land Transportation Office (LTO) na mairehistro na ang mga e-bicycle at e-tricycle sa bansa. Ito’y dahil parami na umano ng parami ang mga e-bike at e-trike at nagiging cause of concern na. Bukod dito, nais din ng MMDA at LTO na obligahin na ang mga driver ng mga naturang behikulo na kumuha ng lisensiya bago payagang magmaneho. “Nakikita namin na ­parami nang parami… para habang hindi pa ganoon karami na nakaka-obstruct na ng traffic, na ‘yung major accidents ang nako-cause niya, ay ma-address na namin kaagad,” sabi ni MMDA Acting Chairman Romando Artes. Ang mga e-vehicle units, e-tricycles, e-bikes, e-pedicables, e-scooters, push carts, at kuliglig sa mga kalsada ay hindi lamang nagpapabagal sa daloy kundi nagdadala rin ng panganib sa mga driver, pasahero at pedestrians. Ang pagdami ng bilang ng e-vehicles ay dahil na rin sa paggamit nito nang hindi na kailangang iparehistro at ‘di na kailangang kumuha ng lisensya. “When these e-vehicle users violate the law, how can we issue a traffic violation ticket if the users do not possess a license? We also cannot charge the vehicle owners because they are not registered,” ani Artes. Batay sa monitoring ng MMDA, kahit menor-de-edad ay nakikitang nagmamaneho ng e-vehicles sa national highways at ang ilan ay hindi man lang nagsusuot ng helmets o protective gears. Inabisuhan na rin ang mga LGU sa Metro Manila na magsumite sa Lunes ng isang listahan ng kanilang sariling mga ordinansa, regulasyon, at programa, partikular na ang paggamit ng mga yunit para sa kabuhayan, upang maplantsa ang mga kinks. Sa panig naman ni ­LTFRB Chair Atty. ­Teofilo Guadiz, sinabi niya na ang pagdami ng e-trikes ay nakakaapekto sa plano ng pamahalaan sa ­modernization ng public utility vehicles (PUVs)."
1,"MANILA, Philippines — Naaresto na ng — Quezon City Police District (QCPD) ang isang babae na sinasabing nag-iwan ng sanggol sa banyo ng isang ga­solinahan sa Kalayaan Avenue sa Quezon City nitong Pebrero 8 ng umaga. Kasama ring binitbit ang magulang nito sa paniniwalang may kinalaman sa krimen. Nahanap ng pulisya ang tirahan ng babae sa Vista Verde Country Homes sa Brgy. Muntindilaw, Antipolo City nitong Biyernes. Batay sa ulat ng pulisya, nagsagawa sila ng backtracking sa kuha ng CCTV sa pagkakakilanlan ng babae at kasama nito sa sasakyan na isang SUV. Naplakahan sa CCTV footage ang ginamit nilang sasakyan at natuklasang pagmamay-ari ito ng ama ng babaeng nag-iwan sa sanggol. Bago inaresto, makikita sa CCTV foo­tage ang buntis na babae na naki-CR sa gasolinahan, sinasabing doon ito nanganak at iniwan ang sanggol. Nadiskubre ang sanggol nang may sumunod na gumamit ng banyo. Hindi agad natuklasang may sanggol sa CR dahil pinasakan pa ng tissue paper ang bibig nito. Nahaharap sa frustrated infanticide at child abuse ang ina ng sanggol, habang inihahanda rin ang reklamo laban sa kanyang mga magulang."
1,"MANILA, Philippines — Sasagutin na ng Philippine Health Insurance Corp. (PhilHealth) ang kalahati ng hospitalization payment o billing ng mga miyembro nito at libre na ang diagnostic exam matapos na imungkahi ito ni House Speaker Ferdinand Martin Romualdez sa kanila kamakailan. Sa hearing ng Committee on Health, nabatid na pumayag ang mga opisyales ng PhilHealth sa naturang hiling ni Romualdez. Pag-aaralan na umano ng board ng PhilHealth ang mechanics ng bagong programa at kung kailan ito uumpisahan. “Umaasa ako na gagawin nila ito sa lalong madaling panahon dahil matagal na itong hiling ng mga kababayan natin,” ayon naman kay Romualdez. Ayon kay PhilHealth CEO Emmanuel Ledesma, Jr., todo-suporta sila sa hiling ni Romualdez na pagbutihin ang serbisyo at dagdagan ang mga benepisyo para sa mga pasyente. “Ayon sa plano ni Speaker Martin Romualdez, gusto rin ng PhilHealth na palawakin ng husto ang aming mga serbisyo. Matapos ang ilang taong ‘di pagbabago, masaya kaming sabihin na malalaki na ang nadagdag sa mga benepisyo,” ani Ledesma. Sinabi rin niya na susuporta sila sa kampanya ni Speaker na mabawasan ang gastos ng mga Pilipino sa pagpapa-ospital kaya’t sasagutin nila ang 50 porsyento na hospital bill sa mga napupunta sa mga private wards. Karamihan kasi ng mga Pilipino ay napipilitang kumuha ng private wards kahit kapos sa pambayad dahil sa palaging puno ang mga kuwarto sa mga pampublikong ospital. Ayon kay Ledesma, payag din umano silang akuin ng PhilHealth ang pagbayad sa mga early detection at diagnostic exams ng mga Pilipino taun-taon tulad ng x-ray, mammogram, at HPV vaccine para maiwasan ang kanser at mga nakakamatay na sakit. Itinaas na rin umano ng PhilHealth ang mga benepisyo para sa mga malubhang kaso ng pneumonia, biglaang ischemic stroke, at biglaang hemorrhagic stroke ng mahigit 100 porsyento para mabawasan ang gastos ng mga Pilipino."
1,"MANILA, Philippines — Tiniyak ng Armed Forces of the Philippines (AFP) at Philippine National Police (PNP) na naka-alerto sila laban sa anumang uri ng cyberattack at bomb threat sa bansa. Inihayag ito ni AFP Spokesperson Col. Francel Margareth Padilla, sa gitna ng sunud-sunod na bomb threat sa iba’t ibang ahensiya ng pamahalaan at ilang paaralan. Ayon kay Padilla, hindi na bago partikular ang paggamit ng email sa pagpapakalat nito, at maging ang pangalan na Takahiro Karasawa na umano’y Japanese lawyer na nagpadala ng email. Gayunman, tiniyak ni Padilla na hindi nagpapaka-kampante ang AFP at nakaalerto ang kanilang mga tauhan sa mga ganitong uri ng banta. Sa panig naman ni PNP Chief Gen. Benjamin Acorda Jr., sinabi nito na bagama’t hoax lang ang naturang bomb threat sa mga tanggapan ng gobyerno, hindi nila ito babalewalain at sa halip ay mas pinaigting ang pagiging alerto matapos ang pambobomba sa Mindanao State University sa Marawi noong nakaraang taon. Aktibo ring nakikipagtulungan ang PNP sa kanilang mga counterpart sa ibang bansa para tugisin ang mga nasa likod ng naturang bomb threat. Maging ang barangay officials ay kanila na ring inalerto upang maiwasan ang kahalintulad na insidente. Apela ng AFP at PNP sa publiko, maging mapagmatyag sa mga nakakasalamuha."
1,"Pangulong Marcos administrasyon susuportahan, ‘di ibabagsak MANILA, Philippines — Nakipagpulong nitong Lunes ang mga retiradong heneral ng Armed Forces of the Philippines (AFP) kay Speaker Ferdinand Martin Romualdez na nangako ng pagpapatibay ng kanilang suporta sa administrasyon ni Pangulong Ferdinand “Bongbong “ Marcos Jr. at sa liderato ng dalawang Kapulungan ng Kongreso. Ito’y sa gitna na rin ng mga kumakalat sa social media na ang mga retiradong heneral umano ang nambubuyo sa mga aktibong opisyal ng AFP para tumalikod ng suporta kay PBBM at ibagsak ang gobyerno sa pamamagitan ng kudeta. Nasa 22 retidong AFP generals ang dumalo sa pulong na isinaayos ng Philippine Military Academy Alumni Association (PMAAAI), Association of Generals and Flag Officers (AGFO), Philippine Military Academy Retired Alumni Association (PMARAA) at National ROTC Alumni Association, Inc. (NARAAI). Ipinaabot ng mga retiradong heneral kay Romualdez na wala umanong katotohanan ang kumakalat sa social media na ang PMA Alumni at iba pang grupo ng mga AFP reti­rees ang sumusuporta sa destabilisasyon laban sa administrasyong Marcos. “We are all here today, united, to air our support to President Ferdinand Marcos, Jr, his administration and the leadership of the House of Representatives and the Senate,” saad ni ret. Admiral Danilo Abinoja, Chairman at CEO ng PMAAAI. Inihayag naman ni ret. Major Gen. Marlou Salazar, Vice President NARRAI hindi sila pabor sa anumang pagtatangka ng destabilisasyon laban sa gobyerno dahilan sa katatagan nito nakasalalay ang kapayapaan at progreso."
1,"MANILA, Philippines — Simula sa Pebrero ngayong taon ay makakatanggap na ng P1,000 monthly stipend ang mga mahihirap na senior citizen na benepisyaryo ng Social Pension ng Department of Social Welfare and Development (DSWD). Ayon kay DSWD Assistant Secretary for Strategic Communications Romel Lopez, ang pondo ay nakalakip sa DSWD 2024 budget base na rin sa Republic Act 11916 o ang Act Increasing the Social Pension of Indigent Senior Citizens. Sa ilalim ng RA 11916, ang pagbibigay ng 100% increase sa buwanang pension ng mga indigent senior citizens mula P500 hanggang P1,000 ay upang matulungan ang elderly na makaagapay sa patuloy na pagtaas ng mga bilihin. Nilinaw ni Lopez na maituturing na eligible sa programa ang isang senior citizen kung ito ay hindi tumatanggap ng monthly pension mula sa Social Security System (SSS), Go­vernment Service Insu­rance System (GSIS), Phi­lippine Veterans Affairs Office (PVAO), Armed Forces at Police Mutual Benefit Association, Inc. (AFPMBAI), o sa kahit na anong private insurance company. May kabuuang 4,085,066 indigent senior citizens ang sakop ng social pension program para sa taong 2024."
1,"MANILA, Philippines — Isang 74-anyos na lola ang natagpuang patay sa loob ng kanyang bahay sa Brgy.Sico 2,San Juan, Batangas, kamakalawa ng gabi. Kinilala ng pulisya ang nasawing biktima na si alyas Rosie na ang bangkay ay natagpuan sa kusina na may mala­king sugat sa ulo, alas-6:00 ng gabi. Ayon sa imbestigador na ang biktima ay posibleng hinataw sa ulo ng matigas na bagay ng kanyang anak na babae na si alyas Rosaleeh na agad din inaresto ng mga rumespondeng pulis. Nadiskubre lang ang krimen nang rumes­ponde ang mga barangay tanod at pulisya nang humingi ng tulong ang apo ng biktima na si alyas Sofia. Ayon kay Sofia, kararating lang niya mula sa paaralan nang siya ay pigilan ng suspek na pumasok na agad nitong pinagdudahan kaya naman ay agad na pinuntahan ang barangay hall upang humingi ng tulong. Sa imbestigasyon ng mga otoridad na lumalabas na nagkaroon ng mainitang pagtatalo ang mag-ina sa hindi pa malaman na kadahilanan na nagresulta sa pagpatay. Sinabi rin ng mga kaanak na ang suspek ay nakakaranas ng problema sa pag-iisip."
1,"MANILA, Philippines — Dagdag pahirap na naman sa mga moto­rista ang inaasahang malakihang pagtataas ng presyo sa mga produktong petrolyo sa bansa sa susunod na linggo o Martes. Sa ulat, ang malakihang pagtaas ng presyo ng mga produktong petrolyo ay kasunod naman ng pinatikim na kaka­rampot na oil price rollback noong nagdaang linggo. Ito ay makaraang ianunsyo ng mga oil players na sila ay magtataas ng presyo ng mga produktong petrolyo sa susunod na linggo na aabutin sa P1.40 hanggang P1.90 ang halaga kada litro ng taas presyo ng gasolina, P1.20 hanggang P1.60 kada litro na itataas sa presyo ng kerosene at diesel. Sinasabing ang paggalaw ng presyuhan ng oil products sa nagdaang apat na araw ang ugat ng malakihang oil price hike. Tuwing araw ng Martes naman ipinatutupad ang oil price adjustment."
1,"MANILA, Philippines — Ipinagmalaki ng Philippine National Police Anti-Cybercrime Group (ACG) ang pagbaba ng may 40 porsyento sa kaso ng online scam ngayong Enero kumpara sa kaparehong panahon ng nakaraang taon. Ayon kay ACG Director Police Major General Sidney Hernia, nasa 1,045 na kaso ng online scam ang naitala noong Enero 2023 habang nasa 624 na kaso na lang ang naitala ngayong Enero 2024, na mas mababa ng 421 kaso o katumbas ng 40.29 porsyento. Malaking tulong aniya sa pakikipaglaban kontra online scammer ang patuloy na paglalagay ng mga ACG offices sa mga rehiyon, lalawigan at mga distrito, gayundin ang paglalagay ng cybercrime desk sa mga istasyon ng pulisya. Bukod pa aniya rito ang patuloy na ginagawang pagsasanay at mga seminars ng mga pulis na nakadestino sa cybercrime desk upang mas alam nila kung paano ang gagawin sa isang kaso. Isa rin umano sa naging malaking pagbaba ng kaso ng online scam ay ang kooperasyon ng mga biktima upang agad mahuli ang mga online scammer. “Let us maintain vigilance in our dealings with strangers, particularly in the online realm. It is imperative that we continually educate ourselves to safeguard against falling victim to online scams,” dagdag ng opisyal."
1,"MANILA, Philippines — Isa lamang sa No. 4 Phoenix at No. 5 Meralco ang sisikwat sa ikaapat at huling semifinals berth ng Season 48 PBA Commissioner's Cup. Magtutuos ang Fuel Masters at Bolts sa isang 'sudden death' game sa quarterfinals ngayong alas 6:15 ng gabi sa MOA Arena sa Pasay City. Ang mananalo ang sasagupa sa naghihintay na No. 1 Magnolia, sumibak sa No. 8 TNT Tropang Giga sa quarterfinals, 109- 94, sa isang best-of-five semifinals series. Humirit ang Meralco ng 'do-or-die' matapos agawin ang 116-107 triple overtime win kontra sa Phoenix. “It's going to be a hard game. It's a quality basket- ball; both two good teams. We're going to duke it out,” wika ni Bolts coach Luigi Trillo sa kanilang bakbakan ng Fuel Masters. Posibleng hindi maglaro para sa Meralco si veteran ford Cliff Hodge na nagkaroon ng right ankle injury sa 2:55 minuto ng first overtime sa kanilang panalo sa Phoenix. “If Cliff can't go, we have other guys. I have faith in Kyle (Pascual), Raymund (Almazan) and those other guys, too. We're ready,” sabi ni Trillo. Muling magtutuos sina import Shonn Miller ng Bolts at Johnathan Williams ng Fuel Masters na naimintis ang dalawang free throws sa huling 8.2 segundo ng second overtime kung saan tabla ang iskor sa 103-103. Tumapos si Williams na may 24 points at 24 rebounds, ngunit nagtala ng mahinang 9-of-19 shooting sa free throw line. “We have full confidence in him and that he is going to bring us to the semifinals,” sabi ni Phoenix mentor Jamike Jarin sa kanilang reinforcement."
1,"BOSTON — Bumanat si Jamal Murray ng 35 points habang tumipa si Nikola Jokic ng 34 markers, 12 rebounds at 9 assists sa 102-100 paglusot ng nagdedepensang Denver Nuggets sa Celtics. Ipinalasap ng Denver (29-14) ang unang home loss ng Boston (32-10) ngayong season matapos magtala ng 20-0 record. Ang putback ni Michael Porter Jr. ang nagbigay sa Nuggets ng 101-98 abante kasunod ang driving dunk ni Jayson Tatum para idikit ang Celtics sa 100-101. Matapos ang free throw ni Aaron Gordon para sa 102-100 abante ng Denver sa huling 17.1 segundo ay bigo ang Boston na makaiskor para sana sa posibleng overtime. Tumapos si Derrick White na may 24 points habang nagdagdag sina Tatum at Kristaps Porzingis ng 22 at 21 markers, ayon sa pagkakasunod. Sa Miami, ipinasok ni Dejounte Murray ang isang go-ahead 3-pointer sa huling dalawang segundo sa 109-108 paglusot ng Atlanta Hawks (18-23) sa Heat (24-18). Sa New Orleans, nagpaputok si Devin Booker ng season-high 52 points sa 123- 109 pagtusta ng Phoenix Suns (23-18) sa Pelicans (25-18). Sa Charlotte, kumamada si LaMelo Ball ng 28 points sa 124-120 pag-eskapo ng Hornets (9-30) sa San Antonio Spurs (7-34)."
1,"MANILA, Philippines — Pinangalanan ni Chery Tiggo middle blocker Aby Maraño si Jaja Santiago bilang Greatest of All Time na volleyball player ng bansa sa women’s dvision. Sa kanyang post sa social media, masayang ibinahagi ni Maraño ang magandang performance ni Santiago sa Japan V.League kung saan naglalaro ito para sa JT Marvelous. Maganda ang inilalaro ni Santiago na nangunguna sa blocking at attacking departments. Nasa ika-19 naman ito sa scoring department tangan ang 178 points mula sa 116 attacks, 49 blocks at 13 aces. Kaya naman todo puri si Maraño na naging teammate nito sa national team sa mga nakalipas na international tournaments gaya ng SEA Games. “She’s the one and only GOAT (greatest of all time), Philippine pride Jaja Santiago. Padayon lang, Jajing,” ayon sa post ni Maraño. Nasa Crossovers na si Maraño matapos madisband ang F2 Logistics noong Disyembre. Kasama ni Maraño na lumipat sa Crossovers si F2 Logistics outside hitter Ara Galang. Excited na si Maraño na maglaro sa PVL suot ang bagong jersey nito sa Crossovers. “Actually, nae-excite talaga ako to be a part of Chery Tiggo, parang ‘pag nagda-drive ka lang di’ ba, parang ang sarap umarangkada kasama ang Chery,” ani Maraño sa kanyang naunang panayam. Makakasama nina Maraño at Galang sa ratsada sina Jen Nierva, Mylene Paat, Jasmine Nabor, Joyme Cagande, ang magkapatid na Eya at EJ Laure at Shaya Adorador na nakasama na rin nito sa national team noon."
1,"MANILA, Philippines — May mga bagay pang dapat baguhin ang Barangay Ginebra sa kanilang pagsagupa sa sister team San Miguel sa semifinals series ng Season 48 PBA Commissioner’s Cup. Isa rito ang pagrerelaks ng Gin Kings sa second half matapos magposte ng 58-35 abante sa third period bago patalsikin ang NorthPort Batang Pier, 106- 93, sa kanilang quarterfinal game noong Biyernes. “When you do that against San Miguel, you’re gonna get blown out,” babala ni coach Tim Cone sa kanyang Ginebra squad. “There’s a lot to be cleaned up before we could meet San Miguel on even terms.” Dinispatsa naman ng No. 2 Beermen ang No. 7 Rain or Shine Elasto Painters, 127-122, papasok sa best-of-five semifinals showdown nila ng Gin Kings. Magiging problema ni Cone sa SMB sina import Bennie Boatwright Jr. at seven-time PBA MVP June Mar Fajardo bukod pa kina CJ Perez, Terrence Romeo at Jericho Cruz. “We’re just gonna try to find ways to make them uncomfortable and do that for three games. We have a couple of days to really sink our teeth into them and decide how to proceed,” ani Cone. Huling nagtuos sa semis series ang Gin Kings at Beermen noong nakaraang Governors’ Cup na pinagwagian ng ‘never-say-die’ team."
1,"MANILA, Philippines — Umakyat na sa 92 bangkay na narerekober matapos ang mangyaring pagguho ng lupa sa isang gold-mining village sa Maco, Davao de Oro noong nakaraang linggo. Ika-6 ng Pebrero nang mabaon sa landslide ang ilang bus na may sakay na manggagawa ng Apex Mining Corp. sa barangay Masara — dahilan para masawi at mawala ang pagkarami-rami. ""Batay sa inisyal na ulat (bineberipika pa ang mga pangalan) mula sa MDRRMO Maco, 7:00 PM ngayong araw (Pebrero 15, 2024), mayroon kaming 92 bangkay na narekober, kabilang rito ang mga parte ng katawan lang ang nakuha,"" wika ng Provincial Government of Davao de Oro sa Bisaya nitong Huwebes. ""Sa kasalukuyan, mayroon tayong kabuuang 36 na nawawalang indibidwal.""      Lagi tayong mag-ingat mga Dabawenyo at patuloy tayong magdasal para sa mga taong naapektuhan ng insidente. Matatandaang nasagip sa pagguho ng lupa ang isang 2-buwang sanggol at 3-anyos na bata kahit tatlong araw nang natabunan. Kahapon lang ipatigil ni Maco Mayor Alvera Veronica Rimando ang search, rescue and retrieval operations kaugnay ng landslide. Kasalukuyan itong search and retrieval operations na lamang dahil sa pagbaba ng pag-asang makakuha pa ng buhay na biktima. Una nang pinaiimbestigahan ng Kilusang Mayo Uno (KMU) ang pananagutan ng Apex Mining Corp. sa nangyaring trahedya, lalo na't marami sa mga namatay sa landslide ay kanilang mga manggagawa. Ilang linggo nang umuulan sa Davao Region bago nangyari ang insidente dulot na rin epekto ng Hanging Amihan at trough ng low pressure area, dahilan para masalanta ang nasa 1.52 milyong katao sa mga sumusunod na lugar:  Northern Mindanao Davao Region SOCCSKSARGEN CARAGA Bangsamoro Autonomous Region in Muslim Mindanao  Ayon sa National Disaster Risk Reduction and Management Council (NDRRMC), umabot na sa P558.254 milyong halagang pinsala na ang naitatamo ng sama ng panahon sa sektor ng agrikultura. Bukod pa ito sa P827.07 milyong halaga ng pinsala sa imprastruktura sa Region 10, Region 11 at CARAGA. Umabot naman na sa P228.265 milyong halagang ayuda na ang naibibigay sa ngayon sa mga residente ng Northern Mindanao, Davao Region at CARAGA sa porma ng family food packs, medical supplies, atbp. Related Stories  2 buses full of mining firm workers buried in Davao de Oro landslide  2-buwang sanggol, 3-anyos na bata nasagip sa Davao de Oro landslide  Apex Mining nais paimbestigahan dahil sa 'deadly' Davao landslide"
1,"COTABATO CITY, Philippines — Sumuko sa pulisya ang dalawang suspek sa pananambang at lubhang pagkasugat ng isang 28-anyos na doktora habang nagmamaneho ng kanyang kotse sa isang bahagi ng highway sa Buluan, Maguindanao del Sur mahigit isang linggo na ang nakalilipas. Mismong mga kamag-anak at ilang local officials ang naghatid nitong Miyerkules kay Edzra Espadera Tangcuangan at isang kasabwat na hindi na pinangalanan dahil isang menor-de-edad sa Buluan Municipal Police Station matapos makumbinsing panagutan ang kanilang ginawang pag-ambush nitong Pebrero 3 sa biktimang si  Sharmaine Ceballos Barroquillo, isang doctor sa Sultan Kudarat Provincial Hospital sa Isulan, Sultan Kudarat. Magkahiwalay na kinumpirma nitong Biyernes nila Col. Roel Sermese, police director ng Maguindanao del Sur, at ni Bangsamoro region police director Brig. Gen. Allan Nobleza ang pagsuko ng dalawa sa Buluan Municipal Police Station at kusang-loob na pag-amin sa kanilang pag-ambush kay Barroquillo na maselan ang mga tinamong mga tama ng bala at kasaluku­yang nasa isang pagamutan pa. Sakay si Barroquillo ng kanyang kotse ng pagbabarilin nila Tangcuangan at dalawang mga kasabwat, isa sa kanila pinaghahanap pa ng mga kasapi ng Buluan MPS at mga operatiba ng Maguin­danao del Sur Provincial Police Office. Ayon sa dalawang sumukong suspek, nais nilang agawin ang sasakyan ng doktora at iba pang mga gamit, alahas at perang dala nito nang kanilang tambangan sa isang bahagi ng highway sa Buluan, kabi­sera ng Maguindanao del Sur."
1,"GANGWON, South Korea — Si freestyle skier Laetaz Amihan Rabe ang tatayong flag bearer ng Pilipinas sa parada ng mga atleta sa opening ceremony ng 4th Winter Youth Olympic Games sa Gangneung Oval and PyeongChang Dome. “Her event comes a few days later so she will be very able and available for the flag-bearing chores,” ani Philippine Olympic Committee (POC) President Abraham “Bambol” Tolentino na dumating dito kasama si secretary-general Wharton Chan. Solong paparada ang 14-anyos na Switzerland-based Filipino dahil sa Sabado pa ang dating ng 16-anyos na si Peter Groseclose, habang sa Enero 25 naman si cross country skier Avery Balbanida. “Her initial reaction when I passed the message that she’s the flag-bearer were her super big eyes, her jaw dropping,” sabi ng ama ni Amihan na si Ric. “She’s astounded and she asked how to wave best.” Sasalang si Rabe sa kanyang unang event na women’s slopestyle sa Miyerkules at sa big air sa Enero 28 sa WelliHilli Park Ski Resort sa Hoengseong. Sa Linggo naman kakampanya si Groseclose sa 1,000 meters at sa Lunes sa 500 meters. Inaasahan ang pagdating ni Balbanida kasama ang kanyang amang si Voltaire para sa kanyang event sa Enero 29 at 30 sa Alpensia Biathlon Center."
1,"LOS ANGELES — Humakot si Anthony Davis ng 28 points, 12 rebounds at 9 assists sa paggiya sa La­kers sa 127-110 paggupo sa Dallas Mavericks. Kumolekta si LeBron James ng 25 points, 8 rebounds at 8 assists para sa ikaapat na panalo ng Los Angeles (21-21) sa huling anim na laro habang may 29 markers si D’Angelo Russel. Nagposte si Luka Doncic ng 33 points, 13 rebounds at 10 assists para sa kanyang pang-pitong triple-double sa season at ika-63 sa kabuuan sa panig ng Dallas (24-18). Mula sa 55-53 halftimea lead ay kinuha ng La­kers ang 62-59 abante sa third quarter kasunod ang inihulog na 27-8 bomba tampok ang 10 points ni Russell para iwanan ang Mave­ricks. Sa Detroit, humataw si Anthony Edwards ng 27 points para giyahan ang Minnesota Timberwolves (29-11) sa 124-117 paggiba sa Pistons (4-37). Sa Boston, humataw si Jayson Tatum ng 24 points sa 117-98 pagpapabagsak ng Celtics (32-9) sa San Antonio Spurs (7-33). Sa Cleveland, umiskor si  Donovan Mitchell ng 31 points sa 135-95 pagrapido ng Cavaliers (24-15) sa Giannis Antetokounmpo-less Milwaukee Bucks (28-13). Sa New York, umiskor si Julius Randle ng 31 points kasunod ang 30 markers ni Jalen Brunson sa 109-94 panalo ng Knicks (24-17) sa Houston Rockets (19-21). Sa Atlanta, isinalpak ni Dejounte Murray ang isang 17-foot jumper sa pagtunog ng final buzzer sa 106-104 pagtakas ng Hawks (17-23) sa Orlando Magic (22-19). Sa New Orleans, kumo­lekta si Brandon Ingram ng triple-double na 28 points, 10 rebounds at 10 assists sa 132-112 pagpulutan ng Pelicans (25-17) sa Charlotte Hornets (8-30)."
1,"MANILA, Philippines — Ang bagong ligang Philippine School Athletic Association (PSAA) ang gagabay at magbubukas ng oportunidad para sa mga kabataan na maabot ang pangarap na makasama sa Philippine Team at makalaro sa professional league. Sinabi ni PSAA founder at commissioner Fernando Arimado na bukas ang liga sa lahat ng eskwelahan na nagnanais mapataas ang kalidad ng programa sa sports at mabigyan nang pagkakataon ang kanilang mga estudyante na makalaro sa de-kalidad at orga­nisadong liga. “Matagal na po tayong organizer sa basketball league. Iyong passion natin sa sports yun ang motivation factor kaya nagpursige kaming mabuo itong PSAA, wika ni Arimado kahapon sa Tabloids Orga­nization in Philippine Sports, Inc. (TOPS) ‘Usapang Sports’ sa PSC Conference Room sa Rizal Memorial Sports Complex (RMSC) sa Malate, Manila. Ang PSAA ay rehistrado sa SEC (Securities and Exchange Commission) kaya makasisiguro na legit ang liga. Magsisimula ang PSAA sa Marso 3 sa Ynares Coliseum sa Pasig City. Higit 20 eskwelahan ang nagpahayag ng interes na maging founding member ng liga, kasama rito ang Xavier School, Marist Academy, St. Claire, Our Lady of Lourdes, La Salle-Zobel at San Beda “Mas maraming teams, mas maganda, but eight to 12 teams ang ideal participants natin para matapos natin ang liga within two to three months,” ani Arimado sa lingguhang sports forum na itinataguyod ng Philippine Sports Commission. Ang grupo ng NAMBRO ang napili ng PSAA na humawak sa technical management at officiating. Nakuha ni Arimado ang Solar Sports bilang partner para sa TV cove­rage ng liga."
1,"MANILA, Philippines — Nalambat ng mga elemento ng Law Enforcement Unit ng Land Transportation Office-National Capital Region (LTO-NCR) ang may 3,510 motorista dahil sa paglabag sa iba’t ibang batas trapiko sa Metro Manila nitong nagdaang Enero 2024. Sa naturang bilang, karamihan ng motoristang nahuli dito ay lumabag sa Republic Act (RA) 4136, o mas kilala bilang Land Transportation and Traffic Code tulad ng hindi pagsusuot ng Seat Belt, hindi pagsusuot ng motorcycle helmet, hindi pagsunod sa Children Safety on Motorcycle Law, pagmamaneho ng lasing, paglabag sa Anti-Distracted Driving Act at pagmamaneho ng sasakyan na hindi pa nakapag-renew ng rehistro sa LTO. Bukod rito, nakahuli rin ng 25 na pasaway na motorista ang mga deputized agents mula naman sa Department of Public Works and Highways (DPWH) habang 193 motorista ang nahuli ng mga police deputized agents. Sinabi ni LTO-NCR Regional Director Roque “Rox” Verzosa II,  patuloy ang kanilang operasyon sa Metro Manila para sa kapakanan at kaligtasan ng mga motorista."
1,"MANILA, Philippines — Gustong ipasagot ni Speaker Ferdinand Martin G. Romualdez sa serbisyo ng Philippine Health Insu­rance Corporation (PhilHealth) ang mga critical diagnostic exams gaya ng x-ray para sa lung cancer, mammography para sa breast cancer, ultra sound at pagbabakuna ng human papillomavirus (HPV) vaccine upang maiwasan ang cervical cancer, at iba pa. Kasabay nito, pina­rerepaso ni Romualdez sa House Committee on Health ang charter ng PhilHealth upang mapaganda ang benepisyong kaloob nito sa mga miyembro. Nais din ni Romualdez na itaas sa 50 porsyento ang babayaran ng PhilHealth sa bill ng pasyente sa ospital at gawing libre ang pagpapa­suri para agad na matukoy ang mga nakamamatay na sakit gaya ng kanser. Layunin anya ng pagrepaso na matugunan ang mga balakid sa pagkamit ng mga Pilipino ng dekalidad na pangangalagang pangkalusugan at matiyak na ang operasyon ng PhilHealth ay nakabatay sa interes ng publiko. Bukod sa paghahanap ng paraan upang maitaas ang benepisyong nakukuha ng mga miyembro, sinabi ni Romualdez na sisilipin din ang investment strategy ng PhilHealth upang matiyak na napakikinabangan ito ng husto. Iginiit niya ang pangangailangan na matugunan ang pangangailangang pangkalusugan ng mga Pilipino."
1,"MANILA, Philippines — Bitbit ang ‘twice-to-beat’ advantage sa quarterfinals, isang panalo lang ang kailangan ng No. 1 Magnolia at No. 4 Phoenix para umabante sa semifinals ng Season 48 PBA Commissioner’s Cup. Lalabanan ng Hotshots ang No. 8 TNT Tropang Giga ngayong alas-8 ng gabi at haharapin ng Fuel Masters ang No. 5 Meralco Bolts sa alas-4 ng hapon sa Philsports Arena sa Pasig City. Tinalo ng Magnolia ang TNT, 110-102, sa pagsisimula ng torneo noong Nobyembre 5 patungo sa paglilista ng 7-0 record. “Alam ng mga players na every time you go to the playoffs, very different atmosphere, iba iyong approach; you go to the next level,” ani Hotshots coach Chito Victolero. Muling aasahan ni Victolero si import Tyler Bey na nagposte ng mga averages na 27.64 points, 14.09 rebounds at 2.18 assists. Nagmula ang Tropang Giga sa 116-96 pagdaig sa Fuel Masters kung saan humakot si import Rahlir Hollis-Jefferson ng 35 points, 11 assists at 9 rebounds para sa pagkopo sa No. 8 spot Ang semis berth din ang target ng Phoenix sa pagsagupa sa Meralco na tinalo nila noong nakaraang Miyerkules, 93-83. Subalit sa kanilang huling laro ay minalas ang Fuel Masters sa Tropang Giga, 96-116 habang wagi ang Bolts sa sibak nang Terrafirma Dyip, 109-102. “Ang maganda lang dito, we just played them a week ago so fresh pa lessons from that game,” ani Phoenix coach Jamike Jarin sa Meralco. “They’re gonna make their adjust_ments, they’re gonna come in also with a different gameplan so it’s gonna be very interesting.”"
1,"NEW YORK — Nagbalik si Jimmy Butler matapos ang seven-game absence para umiskor ng 31 points at tulungan ang Miami Heat na sunugin ang Brooklyn Nets sa overtime, 96-95. Ito ang ikatlong sunod na ratsada ng Heat (24-16). Ipinasok ni Butler (sprained toe) ang dalawang free throws sa huling 11.8 segundo sa extra period habang nagdagdag si Tyler Herro ng 29 points at 11 rebounds at humakot si Bam Adebayo ng 11 points at 20 rebounds. Kumamada si Mikal Bridges ng 26 points sa panig ng Nets (16-23) kasunod ang 23 markers ni Cam Thomas. Ang dalawang free throws ni Bridges sa huling 4.4 segundo ang nagtulak sa Brooklyn sa overtime at kinuha ang five-point lead bago humataw ang Miami ng 8-2 atake para agawin ang unahan. Sa Philadelphia, nagposte si Joel Embiid ng 41 points at 10 rebounds sa 124-115 paggupo ng 76ers (25-13) sa Houston Rockets (19-20). Sa Toronto, naglista si Jayson Tatum ng 19 points at 14 rebounds at umiskor si Jrue Holiday ng season high 22 points sa 105-96 panalo ng Boston Celtics (31-9) sa Raptors (15-25). Sa Dallas, umiskor si Kyrie Irving ng 42 points at may career-high 41 markers si Tim Hardaway Jr. sa 125-120 pagdaig ng Mavericks (24-17) sa New Orleans Pelicans (24-17)."
1,"MANILA, Philippines — Kasado na ang unang laban ni Paris Olympics bound Eumir Felix Marcial sa taong ito sa pagbabalik nito sa professional fight sa Marso. Inihayag ni Marcial sa kanyang social media accounts na sasalang ito sa pro fight sa Marso 16. Wala pang ibinigay na eksaktong detalye kung sino ang makakalaban nito at saan gaganapin ang laban. Kaya naman pukpukan na ang paghahanda ni Marcial para masigurong malinis ang rekord nito sa professional boxing. “Magkita kita po tayong lahat mga idol sa next pro fight ko sa March 16. Let’s go!,” ani Marcial sa kanyang post. Matinding ensayo na ang pinagdadaanan ni Marcial upang mas lalo pang mapataas ang lebel ng laro nito. Kabilang na sa tinututukan ni Marcial ang pagpapabilis sa footwork nito at pagpapalakas sa kanyang atake. Ang kanyang pro fight ay bahagi ng plano bago ito sumabak sa 2024 Olympics na idaraos sa Hulyo sa Paris, France. Sa kasalukuyan, tanging si Marcial pa lamang ang Pinoy boxer ang may tiket na sa Paris Olympics. Nasungkit ni Marcial ang tiket sa Paris Games matapos ang kanyang silver-medal finish sa 19th Asian Games na ginanap sa Hangzhou, China. Target ni Marcial na malampasan ang kanyang bronze-medal finish noong Tokyo Olympics kung saan natalo ito sa semis para magkasya sa tanso. Sa kanyang pro boxing record, may malinis na 4-0 baraha si Marcial. Sumalang sa pro fight si Marcial noong nakaraang taon kung saan tinalo nito si Ricardo Villalba ng Argentina via technical knockout sa San Antonio, Texas. Nauna nang tinalo ni Marcial sina Steven Pichardo, Isiah Hart at Andrew Whitfield."
1,"MANILA, Philippines (Updated 3:51 p.m.) — Patay ang isa habang sugatan naman ang marami pang mananampalatayang Katoliko matapos bumagsak ang bahagi ng ikalawang palapag ng isang simbahan sa San Jose del Monte, Bulacan habang nagdaraos ng misa. Miyerkules ng 7 a.m. nang mangyari ang insidente sa St. Peter Apostle Parish Church sa Brgy. Tungkong Mangga kasabay ng pagdagsa ng nagsisimba para sa ""Ash Wednesday."" Sa ulat ng state-owned PTV4, sinabing isang 83-anyos na ang kumpirmadong nasawi ilang saglit matapos maisugod sa kalapit na pagamutan. Umakyat naman sa 52 katao ang sugatan kaugnay nito. Ibinahagi rin ng ilang netizens ang video ng pagbagsak sa simbahan, kung saan makikitang nagsasaklolohan ang mga kapwa parokyano ng simbahan. Agad namang rumesponde sa insidente ang mga tauhan ng City Disaster Risk Reduction Management Council gaya ng San Jose del Monte City Police Station, Bureau of Fire Protection, City Engineering Office, City Traffic Management - Sidewalk Clearing Operations Group, City Health Office, at City Disaster Risk Reduction Management Office (CDRRMO). 'Second floor gawa sa kahoy' Sa panayam ng dzBB, sinabi ni SJDM City Disaster Risk Reduction Management Office head Gina Ayson na minor injuries, pasa at pananakit ng balikat ang itinamo ng mga nagsisimba. ""'Yung second floor po na 'yun, made of wood. Kaya medyo bumigay po siya dahil na rin siguro sa bigat ng mga nagsisimba ngayong umaga na ito,"" paliwanag ni Ayson. ""Medyo marami po talagang tao. Sabay po siya eh sa pila po ng pagpapahid ng abo. Kaya po talagang dumagsa 'yung tao."" Mananatiling sarado sa ngayon ang simbahan hangga't hindi pa natatasa ng mga otoridad ang kalagayan ng simbahan. Sinasabing may katandaan na rin ang bahay sambahan bago mangyari ang pagbagsak. Personal namang tinugo ni SJCM Mayor Arthur Robes ang pinangyarihan ng pagguho habang pinag-iingat ang lahat. ""Ipinagagamot din po natin ang mga kababayan nating nasugatan at naapektuhan dahil sa pangyayaring ito,"" ani Robes. ""Mag-uupdate po tayo at magbibigay ng buong detalye maya maya lamang."""
1,"Natitiyak naming sobrang saya ng Wintle family ng asawa ni Iza Calzado na si Ben sa back-to-back na binyagan ng anak nila na Iza na si Deia at kay Bianca King na si Sadie Harlow. Kapatid ni Ben Wintle ang asawa ni Bianca na si Ralph, at nagbakasyon dito sa Pilipinas ang pamilya nina Ben at Ralph na naka-base sa United Kingdom. Magkakasama silang nag-celebrate ng Pasko sa Boracay, at kahapon, Jan. 13, ay bininyagan sina Deia Amihan at Sadie Harlow sa St. Andrew the Apostle Parish Church sa Makati. Pinabinyagan na muna nina Iza at Ben si Baby Deia bago nito i-celebrate ang first birthday niya sa Jan. 26. Si Father Tito Caluag na malapit kina Iza ang nagbinyag sa dalawang bagets na dinaluhan ng buong pamilya at malalapit na kaibigan. Ang dating Vice President Leni Robredo ang isa sa ninang kay Baby Deia at ang iba pang malalapit na kaibigan ng mag-asawang Ben at Iza na sina Cheska Inigo, Lyn Pinagu, Pam Quinones, Culver at Debbie Padilla, Katrina Holigores at iba pa nilang non-showbiz friends. Sobrang cute nina Baby Deia at Sadie sa pictures, pero nakakatuwa ang pagiging masayahin nitong anak nina Iza at Ben. Lahat na kuha sa mga litrato ay ngiting-ngiti ito. Nakitaan naman daw talaga ni Iza na mukhang magsu-showbiz din si Baby Deia, dahil sobrang charming nito. “Alam na! Hindi mapagkakaila, Calzado ‘yan!” bulalas ni Iza. Ogie, handa na sa kasal ng anak Ang ganda ng concept ng Valentine concert nina Ogie Alcasid at Odette Quezada ang title ay Love Q&A. Gaganapin ito sa Newport Performing Arts Theater sa Feb. 14 at 15. Pero magkakaroon muna sila ng pre-Valentine show sa Nustar Convention Center, Cebu City sa Feb. 13. Si Ogie ang excited at kinikilig dahil si Odette ang isa tsa initingala niya sa music industry, dahil isa raw sa kinalakihan niya ang mga awiting likha ng magaling singer/songwriter. “Her music is part of my childhood. So, to do something like that a show with her, super exciting. For me, it’s a thrill for me,” pakli ni Ogie nang nakatsikahan namin nung Biyernes sa Vanilla Café, Quezon City. “Nakakatuwa kasi songwriter siya e. So meron kaming… ka-kindred spirit ko siya kumbaga. Parang nakaka-identify ako dun sa ginawa niya. “She said to me that she was excited to do a concert with me. And of course, sobra akong kinikilig,” napangiting pahayag ni Ogie. Isa sa nakatsikahan namin kay Ogie ay ang tungkol sa mga anak niya. Nagugulat daw siyang papasok na sa Junior High si Nate. Kinumusta na rin namin si Ogie tungkol sa anak niyang si Leila na seryoso na sa relasyon nila ng rapper na si Curtismith. Napag-usapan naman daw nila itong mag-ama, sabi ni Ogie. “Nitong January, nagkasama kami sa beach and we had a good discussion,” pakli ni Ogie Alcasid. “I can see that she’s very happy. I can see also that her boyfriend really takes care of her. “Iba ‘yung sigla niya ngayon. So, I’m happy that she’s fine… and that they’re both happy.” Handa naman daw siya kung sakaling pakasal ang dalawa. Hindi pa naman daw siya sinasabihan, pero minsan ay napapag-usapan daw nila. “Si Leila, may mga binabanggit siya na if ever gusto niya sa lugar na ‘yun, ang reception… If ever, meron siyang iniisip na kung ilan lang ang iimbitahin. Meron siyang nababanggit na ganun,” dagdag na kuwento sa amin ni Ogie. Wala naman daw siyang ideya kung pinag-uusapan na ng dalawa, pero kung sakaling magpaalam na raw sa kanya, nakahanda naman daw siya. “I’m ready for anything. “She has a promise ring, meron na palang ganun ngayon? Promise ring… I don’t know what that means. Lagi naman niya suot ‘yun. “I can see that my daughter is very happy. That’s enough for me. They’re good for each other. I can see that, and I can safely say that, they are very supportive with each other,’” sabi pa ng OPM icon tungkol sa lovelife ng anak na panganay sa dating misis na si Michelle van Eimeren."
1,"Sana naman gumaling na si Kris Aquino sa kanyang mga sakit. Talagang mahirap ‘yung nasa abroad ka tapos maysakit ka pa. Imagine ang stress niya na may dalawa siyang anak na hindi niya personally maalagaan dahil nga sa kanyang sakit. Kaya nga I find it very icky na sumisingit pa ang issue ng lovelife at this time. Hindi ako nagagandahan sa mga article about Kris and Mark Leviste dahil parang hindi bagay sa ganitong pagkakataon ang pagsali ng lovelife sa issue ng sakit ni Kris. Dapat concentrate lang siya sa pagpapagaling, at pag-iisip para sa dalawa niyang anak na sina Joshua at Bimby. Parang case si Kris ng isang tao na getting older but refusing to grow up. Hindi na bagay sa edad niya ‘yung mga issue ng lovelife na tulad noon na bata pa siya. Napakabait na tao ni Kris para lang pagamit sa mga nonsense na bagay tulad ng pagli-link sa kanya sa sinumang lalaki at this point. Kaya nga huwag nang pag-usapan kung sinuman, basta prayers na lang para gumaling si Kris para mas bongga. Mario B., kapiling na ang misis Nalungkot ako sa balita tungkol kay Mario Bautista. Si Mario B na siya kong madalas kabiruan dahil parang kami na lang dalawa ang natitira sa grupo nina Ricky Lo, Bibsy Carballo, Wyngard Tracy, at Ethel Ramos. Kaya nga tuwing magkikita kami, joke namin na survivor kaming dalawa. Sad ako dahil parang kami ang lumalabas na senior among the younger writers. At happy ako dahil active pa rin kami. We enjoy attending presscons na kadalasan gatecrasher naman ako. A certain emptiness mapi-feel mo dahil parang nawalan ka rin ng kapatid dahil kasamahan mo siya nang matagal sa trabaho. Rest peacefully, Mario B, now kasama mo na si Vicky, ang asawa mo na alam ko na miss na miss mo dahil nauna siyang umalis sa iyo. Siguro ang dami ninyong kuwentuhan nina Ricky, Bibsy at Ethel diyan. We will always pray for all of you."
1,"Inilunsad ng ABS-CBN record label na StarPop ang ikalawang volume ng kanilang remix album kung saan tampok ang mga awitin mula kina Vice Ganda, Belle Mariano, Maymay Entrata, at iba pang Kapamilya artists. Panibagong tunog ang hatid ng remix album na pinangunahan nina Theo Martel at Justine Catalan at iprinodyus ng StarPop label head na si Roque “Rox” Santos. Kasama sa 11 tracks nito ang remix ng Autodeadma at Tsada Mahigugma ni Maymay, Rampa ni Vice Ganda, Bugambilya at Somber and Solemn ni Belle Mariano, Ms. Ukay ni Kim Chiu, Days ni KD Estrada, at Paraiso ni Anji Salvacion. Mapapakinggan din sa remix album ang mga awitin ng baguhang artists tulad ng Lovesick ni CESCA, Balse ng Gabi nina CESCA at Maki, at Moving On ni Matty J. Inilabas ang unang volume ng StarPop: The Remixes noong 2022 kung saan tampok din dito ang iba’t ibang awitin mula sa Kapamilya artists. Pakinggan ang StarPop: The Remixes Volume 2 na available sa iba’t ibang streaming platforms. ASAP, may bigating Sinulog celeb Bigay-todo ang pagpapasaya ng inyong paboritong weekend viewing habit, tampok ang mainit-init na pasabog mula sa bigating Kapamilya stars at isang exclusive reunion ng isa sa tinitingalang OPM bands all-time ngayong Linggo (Enero 14) sa ASAP Natin ‘To. Sa isang ASAP exclusive, itodo na ang rakrakan sa bigating reunion ng OG members ng Rivermaya bilang selebrasyon sa kanilang 30th anniversary, tampok sina Rico Blanco, Mark Escueta, Nathan Azarcon, at Bamboo. Damang-dama rin ang pag-ibig sa kilig duet nina Donny Pangilinan at Belle Mariano kasama rin si Adie habang tuluy-tuloy ang DonBelle fever sa thanksgiving treat ng Can’t Buy Me Love kasabay ang kanilang co-stars na sina Darren, Kaila Estrada, Joao Constancia, Gello Marquez, Vivoree, at Chie Filomeno. Bongga rin ang Sinulog salubong nina Vina Morales, Fana, Lara Maigue, Sheena Belarmino, Jameson Blake, Aljon Mendoza, Maymay Entrata, Kim Chiu, at ang buong ASAP Kapamilya with Janine Gutierrez at Edward Barber. Sa papalapit na pagtatapos ng trending youth-oriented serye na Senior High, may inihandang pasasalamat sina Andrea Brillantes, Kyle Echarri, Xyriel Manabat, Elijah Canlas, Daniela Stranner, Miggy Jimenez, Tommy Alejandrino, at Gela Atayde. Hatawan to-the-max ang hatid ng throwback hits Clash Dance tapatan nina AC Bonifacio at Gela kasama ang A-Team, at mainit-init ang solo pasabog ni Kim Chiu. Abangan din ang birthday birit ni Kyla kasama ang OPM champions na sina Jed Madela, Jona, Klarisse de Guzman, Frenchie Dy, Bituin Escalante, Elha Nympha, JM Yosures, Khimo Gumatay, Reiven Umali, Yeng Constantino, at Angeline Quinto. Fresh na fresh din ang pure energy collab nina Gary Valenciano at Gloc-9, pati ang new single performance ni Pops Fernandez. At tuluy-tuloy ang biritan nina Gary V, Martin Nievera, Erik Santos, Angeline, Ogie Alcasid, at Regine Velasquez sa panibagong edisyon ng The Greatest Showdown. Huwag palampasin ang lahat ng ito mula sa longest-running at award-winning musical variety show sa bansa, ASAP Natin ‘To, 12 nn sa local TV sa Kapamilya Channel, Jeepney TV, A2Z, at TV5, online sa Kapamilya Online Live at iWantTFC, at worldwide via TFC."
1,"Actor umalis pa-Dubai… Dumaan sa X feed namin na ‘yung cryptic post ng sister ni Kathryn Bernardo na “We Know What You Did Last Summer” at may date na 2017, 2018, 2019. 2021, 2023 at ang binalikang 2014 ay years na nag-cheat si Daniel Padilla kay Kathryn Bernardo. Ang galing ng fans at binigyan ng meaning at story ang cryptic post na ‘yun ni Kaye Bernardo. Kulang na lang pangalanan ang mga girl na na-involve kay Daniel, pero parang hindi naman totoong nagka-affair sina Daniel at isang aktres na nakasama niya sa pelikula. Baka si Daniel nagkagusto sa aktres, pero si aktres, kaibigan at katrabaho lang ang turing sa kanya. Also, that time na nagsama sila sa pelikula, may karelasyon ang aktres at hanggang ngayon, sila pa rin ng kanyang boyfriend. Galit pa ang fans ni Kathryn sa diumano’y panloloko sa kanya nito, kaya ‘yung nagtanong kung bakit ngayon lang naglabasan ang mga kuwento at involvement nito sa ibang girls, galit na sinagot ng fans. Kasi raw ngayon lang may nagsalita dahil break na ang dalawa. May nag-comment naman na ngayon lang nalaman ni Kathryn ang lahat kaya nagtuluy-tuloy na ang kuwento. May nagsabi namang naba-blind item na ang tungkol kay Daniel, wala lang naniwala dahil nga karelasyon pa niya noon si Kathryn. Anyway, may mga nagpayo kay Kathryn na mag-move on na lang siya at ang kanyang pamilya nang tahimik. Ang dami raw nadamay sa cryptic post ng ate ni Kathryn at pilit inaalam ng mga Marites kung sino ang na-link sa kanya sa mga nabanggit na taon. And speaking of Daniel, naispatan siya kahapon sa NAIA at pa-lipad daw papuntang Dubai. Kilig na kilig ang nakakita sa kanya at na-videohan pa ang pagpila nito sa Immigration. Nanibago ang netizens na solo na aalis si Daniel at walang kasamang Kathryn. Liezel, sisirain sina Rayver at Jasmine! Pinuri ni Direk Laurice Guillen si Liezel Lopez, gumaganap sa role ni Shaira sa Asawa Ng Asawa Ko dahil naibibigay nito ang acting na gusto niyang makita sa role na ginagampanan. Sa guesting ni direk Laurice sa Fast Talk with Boy Abunda ito sinabi ng director, hindi sa mediacon, kaya hindi namin alam kung nakarating na kay Liezel. Ang saya siguro nito kapag nalamang pinuri siya ng kanilang director na kilalang metikuloso at pinagagalitan ang mga artistang hindi makasunod sa kanyang instruction. Nabanggit pa naman ni Liezel sa interview sa kanya na na-intimidate siya kay direk Laurice kaya pinagbubuti niya ang kanyang trabaho. Sa bahay pa lang, naghahanda na siya para pagdating sa set at pagharap niya sa camera, handa na siya. Mapapanood naman sa trailer na mahusay siya at dalang-dala nito ang pagiging kontrabida sa mag-asawang Jordan (Rayver Cruz) at Cristy (Jasmine Curtis-Smith). Bukas na, 9:35 p.m., ang world premiere ng Asawa Ng Asawa Ko."
1,"MANILA, Philippines — Inaasahang muling ma­kakatapat ni World No. 2 EJ Obiena ang mga biga­ting pole vaulters sa buong mun­do sa Memorial Josip Gas­parac in Osijek, Croatia sa Pebrero 20. Kabilang sa mga ito ay sina World No. 1 at Olympic Games winner Mondo Duplantis ng Sweden, No. 3 Christopher Nilsen ng United States at No. 4 Kurtis Marschall ng Australia. Ito ang unang kompetis­yon na sasalihan ng 2023 Philippine Sportswriters Association Athlete of the Year na si Obiena ngayong taon. Patuloy siyang ginagabayan ni Ukrainian coach Vi­taly Petrov. Ag Croatia tournament ay bahagi ng preparasyon ng 27-anyos na si Obiena para sa World Athletics In­door Championships sa Marso sa Glasgow, Scotland at sa Olympic Games sa Paris, France sa Hulyo. Matapos ito ay sasa­lang naman si Obiena sa Is­taf Indoor sa Berlin, Germany sa Pebrero 23. “I’m trying to be stronger, faster, jump a little bit higher than last year,’’ wika ng Asian champion at record holder sa nilundag na 6.0 meters. Itinala rin ito ng batang Tondo sa nakaraang World Athletics Championships sa Hungary  para sa makasaysayang silver medal finish. Si Duplantis ang pumitas sa gold medal. Kumpiyansa si Obiena na makakakuha siya ng me­dalya sa Paris Olympics matapos pumuwesto sa pang-11 sa nilundag na 5.70 meters."
1,"MANILA, Philippines — Patay ang isang senior citizen habang nasa 52 ang sugatan nang bumagsak ang ikalawang palapag ng St. Peter the Apostle Church sa Brgy. Tungkong Mangga, San Jose del Monte City sa Bulacan sa kalagitnaan ng Ash Wednesday Mass, kahapon ng umaga. Kinilala ang nasawi na si Luneta Morales, 80, habang dinala ang mga biktima sa Ospital ng Lungsod ng San Jose del Monte, Tala Hospital, Brigino General Hospital, Skyline Hospital, Labrpo Diagnostic Center at Grace General Hospital. Agad namang rumes-ponde ang mga tauhan ng City Disaster Risk Reduction and Management Council gaya ng San Jose del Monte City Police Station, Bureau of Fire Protection, City Engineering Office, City Traffic ­Management - Sidewalk Clearing Operations Group, City Health Office, at City Disaster Risk Reduction Management Office. Ayon kay Gina Ayson, hepe ng City Disaster Risk Reduction Management office ng (CSJDM), nangyari ang insidente bandang alas-8:30 ng umaga sa ikalawang palapag ng simbahan kung saan ­dumagsa ang nagpapapahid ng abo. May kalumaan at gawa sa kahoy ang ikalawang palapag ng simbahan at hindi kinaya ang dami ng mga nagsisimba. Dahil dito pansamantalang ipinasara ang simbahan at sasailalim sa inspeksiyon ng city building official. Kailangan munang may clearance sa engineering office at building official kung ligtas pang gamitin ang simbahan. Tiniyak naman ni Mayor Arthur B. Robes na aayusin at sasagutin ng local government ang lahat ng gastusin sa pagpapagamot ng nasugatan sa insidente. Nabatid naman sa kura paroko ng simbahan na si Father Romulo Perez, inaanay na ang mga kahoy na materyales ng nabanggit na palapag, at hindi nito kinaya ang dami ng dumalo sa misa. Isa rin sa tinitignang dahilan ay overloading kaya ito nag-collapse."
1,"MANILA, Philippines — Nagkasundo na sina Senate President Juan Miguel Zubiri at Speaker Martin Romualdez na itigil na ang “word war” sa pagitan ng dalawang kapulungan ng kongreso dahil sa kontrobersiya sa Charter Change sa pamamagitan ng People’s initiative (PI). Ayon kay Zubiri, ginawa nila ang kasunduan sa harap mismo ni President Bongbong Marcos sa birthday celebration ni Chief Presidential Legal Counsel Juan Ponce Enrile sa Malacañang. Sa harap ng Pangulo ay nagkamayan sila at nagkausap ni Romualdez at napagkasunduan din na itigil na ang bangayan at sa halip ay propesyunal na magtrabaho para sa benepisyo ng administrasyon at ng mga Filipino. Sa tanong kung mayrong utos sa mga miyembro ng Senado at Kamara na itigil ang bangayan, sinabi ni Zubiri na depende ito sa mga senador at kongresista, subalit sa panig nila ay handa naman silang kalimutan ang lahat. Dahil dito kaya umaasa si Zubiri na magkakaroon na ng “smooth flow” sa bicameral conference committee meeting at sa mga hearing ng Committee on Appointments. Sa tanong naman kung susunod ang Senado sa panawagan ng Kamara na itigil ang imbestigasyon sa people’s initiative, sagot ni Zubiri hindi niya maaaring pigilan ang mga miyembro ng komite na ituloy ang pagdinig."
1,"MANILA, Philippines — Naging honest si Direk Laurice Guillen na hindi take 1 ang mga eksena ni Jasmine Curtis-Smith as in maraming takes ang actress sa newest Kapuso serye na Asawa Ng Asawa Ko na sa trailer pa lang ay intense ang bawat eksena. Pahayag ni Direk Laurice “Si Jasmine, maraming takes. Marami akong pinapagalitan, actually it’s more of like keeping her on track because she’s playing a role that’s been through a really extraordinary experience as suffering. So, I have to keep her always at this point of the story), dito ka. You know, and then that, you know, less of Jasmine.” Hindi naman ito minasama ng sister ni Anne Curtis at nagpasalamat pa siya sa ginawa ni Direk Laurice dahil naging mas maging mahusay siya sa ginampanang papel. “You really have to be open, but she’s very specific sa mga direksyon niya at sa mga gusto niyang makuha especially sa character kong si Cristy because napakalalim na po ng pinagdaanan ng character ko,” umpisa ni Jasmine na first time nakatambal si Rayver Cruz. “I am so honest to admit na ang dami kong hindi alam tungkol sa life experiences na ‘yun pero because of Direk Laurice nadi-discover ko kung ano ‘yung feelings na ‘yun, ano ‘yung kaya kong ibigay na maybe hindi ko pa alam but because of this I can finally see a perspective na hindi akin na sobrang hirap,” pag-amin nito sa ginanap na presscon noong Martes. “Si Direk Laurice, she let you experiment first, she really has big trust on us actors on set and gusto niyang makita kung ano ‘yung nagawa mo na effort at homework na ikakasa mo na sa character mo,” katwiran ni Jasmine. Pero totoo kayang dahil dito ay naging medyo mabilis mapikon si Jasmine sa taping? Anyway, beginning Jan. 15, GMA Network brings a story about the things people fight for, especially love, family, and freedom. Sesentro ang Asawa Ng Asawa Ko sa giyera ng dalawang asawa who will do everything to protect what is theirs. Abangan ang love story nina Cristy (Jasmine) and Jordan (Rayver), who stick together against the world. Namumuhay sila ng simple and happy life with their only daughter. However, their family starts to fall apart when Cristy gets abducted by the rebel group “Kalasag.” Left with no trace of Cristy, Jordan receives news about the death of his wife. Dahil sa pagkawala nito, nakatagpo ng ginhawa si Jordan sa mga piling ng kanyang kaibigan, si Shaira (Liezel Lopez). Hindi nagtagal, pinakasalan siya ni Jordan at magsasama sila, bubuo ng isang magandang pamilya. Mukhang pabor sa kanila ang tadhana hanggang sa tuluyang makatakas si Cristy sa mga kidnappers niya. Bumalik siya sa buhay ng kanyang asawa at anak. Pero ang ikinagulat niya, sina Jordan at Shaira ay namumuhay nang masaya bilang mag-asawa. Sino nga ba ang karapat-dapat na makapiling si Jordan—ang unang asawang lumaban para sa kanyang kalayaan na makapiling muli ang kanyang mga mahal sa buhay? O ang pangalawang asawa na nasa tabi ni Jordan sa oras na wala siyang masandalan?"
1,"MANILA, Philippines — Tuloy pa rin ang panata sa Itim na Nazareno nina Coco Martin, Angeline Quinto and McCoy de Leon. Si Coco ay dumalo sa Black Nazarene event sa Quirino Grandstand kasama ang ibang devotees. Aniya: “Sobra sobrang biyaya ang binibigay sa akin ng Poong Nazareno. Ano ang dapat kong gawin? Do’n ko naisip na hindi lang ‘to talento, hindi lang ito trabaho. May dahilan ang Diyos kung bakit niya ko nilagay dito,” sabi ng actor na bida sa Batang Quiapo. Si Angeline ay dumiretso naman sa Quiapo church pero hindi sya nakasampa sa andas. Pero dumalo siya sa misa kasama ang partner na si Nonrev. Ito raw ang first time niya raw na hindi nakasampa ayon sa kanyang interview kay MJ Felipe. Si McCoy de Leon ay hindi pumalya. Sumama siya sa prusisyon at humalik sa Mahal Na Nazareno. Pero ang napansin lang ng ibang andun, karamihan sa mga sumampa sa andas ay mgaTikToker at andun hindi para mamanata kundi kumuha ng content."
1,"MANILA, Philippines — Parang napaka-sad naman ‘yung nangyari kay Robi Domingo. Imagine mo na kinakasal ka at isang member ng pamilya mo naman ang namatay. Talagang hindi mo alam ang nangyayari at mangyayari sa buhay. Mapagbiro talaga kung minsan ang mga pangyayari. Kaya naman dapat lagi kang handa sa anumang puwedeng mangyari sa buhay mo. At may maganda o masama man na magaganap, dapat handa lagi ang loob mo. Dito mo nga makikita ang strength of character ng isang tao, ‘pag dumarating ang ganitong pagkakataon. Doon mo makikita kung paano i-handle ng isang tao ang pagdating ng saya at lungkot sa buhay niya. Kung paano niya i-handle ang mga ganitong bagay doon mo makikita how good a person can handle a problem. At hahangaan mo ang mga taong kayang-kayang magdala ng mga ganitong sitwasyon. We can say emotionally mature at mas mataas ang intelligence nila dahil kaya nila itong dalhin. It takes a lot of courage para maharap mo ang mga ganitong pangyayari sa buhay mo. Imagine death at the time kung kelan nasa peak ka ng happiness. Imagine mo na after your wedding sa isang wake ka naman pupunta. Life talaga, mapaglaro. Resulta ng MMFF, pinalakas ang loob ng mga taga-showbiz! Talagang malaki ang kinita ng MMFF 2023. Kaya ngayon pa lang excited na silang lahat sa pagbangon ng showbiz. Napatunayan na basta maganda at may star power ang isang pelikula tiyak na tatanggapin ng publiko. Excited ako doon sa balitang Bong Revilla/Sharon Cuneta, at Coco Martin/ Alden Richards collab dahil tiyak na bongga ang kalalabasan nito. Talagang iba pa rin ang magic ng local film kaya naman hindi dapat mawalan ng pag-asa. Sapat na ang magandang naging resulta ng festival para lumakas ang loob ng mga nasa showbiz. Marami pa rin naman tayong stars na kayang humatak ng tao para manood ng sine. At marami pa rin tayong stars na may kakayahang tumulong para maahon ang showbiz at iangat uli."
1,"MANILA, Philippines — Isang taong gulang na ang anak nina Jessy Mendiola at Luis Manzano na si Isabella Rose o mas kilala sa palayaw na Peanut. Ayon sa aktres at nagbabalak na silang sundan agad ang kanilang supling. “Si Luis nanghihingi na ng isa. Kung ako masusunod, I really want na sunud-sunod. Kasi sinabi ko sa kanya, ‘Kung we started earlier lang, siguro lima na ngayon!’ But siyempre we also have other things to do and gusto ko rin naman mabigyan ng tamang atensyon ‘yung bawat bata, ‘di ba? So, we are planning naman our second soon. But not soon,” natatawang pahayag ni Jessy. Hindi man aktibo sa paggawa ng pelikula at teleserye ay naging abala naman ang aktres sa paggawa ng video blogs. Sa sariling YouTube channel naibabahagi ni Jessy sa mga tagahanga ang mga pangyayari mula nang maging isang ganap na ina. “No’ng bagong panganak ako I’ve been posting on my vlog. So nakikita ng mga tao ‘yung weight gain ko. Nakikita ng mga tao ‘yung pagpayat ko. It has been buong year. Jusko, may mga videos ako na ang gulo-gulo ng buhok ko, wala akong makeup,” paglalahad niya. Para kay Jessy ay kailangan pa ring maging maalaga sa sarili kahit nanganak na. Ayon sa aktres ay walang dapat ikahiya kung ano man ang mga naging pagbabago mula nang manganak. “How can you take care of your little one if you cannot take care of yourself? ‘Yung asawa mo pa, aalagaan mo pa. Siyempre dapat happy si mommy. I also believe that ang bahay magiging masaya ‘pag masaya si mommy. Ang talagang mood changer ng bahay ay si mommy. So, you have to take care of yourself. If you feel happy na magsi-swimsuit ka or magha-hanging top ka ba or shorty shorts, it’s okay. It’s your body. Nagluwal ka ng bata. If you’re proud of yourself, then go. If happy ka sa nakikita mo, then ipakita mo. As long as you are happy with yourself, as long as you are making your family happy, your little one happy, go for it,” paliwanag ng aktres. Pops, sabik na sa apo Isa nang ganap na lola si Pops Fernandez. Isinilang ng kasintahan ni Robin Nievera na si Mian Acoba sa Amerika ang kanilang anak na si Phineas Atlas noong Dec. 17. Umaasa ang Concert Queen na mamamana ng lalaking apo ang ilan sa kanyang mga katangian. “Gusto ko personality ko. The calmer version is me, patient, very focused, loves to study when I was in school. I’m praying makuha niya,” nakangiting bungad ni Pops. Itinuring ng singer na isang espesyal na regalo ang natanggap ng kanilang pamilya noong Kapaskuhan dahil sa pagdating ng kauna-unahang apo. “He was a very special Christmas gift in our family. He came early, excited. We expected him January but came almost three weeks earlier, very welcome surprise. Sa ngayon ang nakikita kong kamukha niya si Kuya Robin,” giit ng Concert Queen. Nananabik na rin si Pops na makita nang personal, mahalikan at mayakap ang apo. Pinaghahandaan na ngayon ng singer ang kanyang Always Loved concert na gaganapin sa Feb. 9 at 10 sa Solaire. “Martin was able to see the baby already. Nainggit ako nang slight. Matagal-tagal pa ako. Tapusin ko pa shows. Tinitiis ko ‘yan, ang term tinitiis and iniipon ko days para ‘di bitin. I can stay with them a little longer,” pagtatapat ng singer. (Reports from JCC)"
1,"MANILA, Philippines — Kasabay ng pag-announce ng magandang balitang mahigit isang bilyong piso ang kinita ng Metro Manila Film Festival 2023, ipinagpaumanhin ni MMDA Acting Chairman Atty. Don Artes na wala raw munang Summer Metro Manila Film Festival. Pahayag ni Atty. Artes, “Ako po ay humihingi ng paumanhin dahil hindi na po kami magsa-Summer Metro Manila Film Festival. Dahil gusto po naming mag-concentrate sa 50th edition natin. Pero marami na rin po tayong mga activities din na naka-line up. “Nag-usap po kami ng FDCP (Film Development Council of the Philippines), sa pangunguna ni Chair Tirso Cruz III na kung puwede ay instead na Summer MMFF ay magkaroon ng Pista ng Pelikulang Pilipino na festival, para po ma-sustain natin ‘yung momentum.” Pinaghahandaan na nila ngayon ang 50th Metro Manila Film Festival na ang maghu-host ay ang lungsod ng Maynila. Pero gusto muna nilang mag-focus sa Manila International Film Festival na gagawin sa Los Angeles, California simula Jan. 29 hanggang Feb. 2. Ngayon pa lang ay inaayos na ang sche­dule ng mga artistang kasali sa sampung entries. Pero nagpasabi na si Vilma Santos na hindi siya pupuwede, pero nag-confirm naman na dadalo ang leading man niya sa When I Met You in Tokyo na si Christopher de Leon. Si Beauty Gonzalez ng Kampon ay umokay naman daw kahit abala na rin yan sa promo ng season 2 ng sitcom nila ni Sen. Bong Revilla na Walang Matigas na Pulis sa Matinik na Misis. Nag-confirm na rin daw si Piolo Pascual at Janella Salvador para sa Mallari, at si Ysabel Ortega para sa Firefly. Inaayos pa yata ang US visa ni Cedrick Juan para sa GomBurZa. Tinitingnan pa raw kung kakayanin ni Sharon Cuneta para sa Family of Two. Ang lead actor nitong si Alden Richards ay nasa Amerika na ngayon nagbabakasyon kasama ang pamilya pero babalik na raw next week. Gusto sanang ipadala ng Cineko Productions si Miles Ocampo, pero wala pala itong US visa. Naka-text ko rin si direk Perci Intalan ng Becky and Badette, hindi pa raw niya ma-confirm ang dalawang bidang sina Eugene Domingo at Pokwang dahil may mga naka-schedule na ring tapings. Ang inaabangan sa Amerika siyempre ay ang mag-asawang Dingdong Dantes at Marian Rivera. Curious ang karamihang kababayan natin doon sa pelikulang Rewind na number 1 sa takilya. Pero hindi pa ma-confirm sa ngayon ng GMA Primetime King dahil inaayos pa rin daw ang schedule niya. Kasi, mukhang malabo na raw si Marian, dahil nagti-taping pa siya ng drama series nila ni Gabby Concepcion na My Guardian Alien. Sana nga ay makarating talaga si Dingdong, dahil siya ang naririnig naming posibleng mag-Best Actor sa awards night nila sa Feb. 2. Ang isa pa sa highlight sa MIFF ay ang paggawad ng Lifetime Achievement Award kay Miss Hilda Koronel. Direk Laurice Guillen, ‘di nagtaka sa kinita ng MMFF Ang director ng bagong drama series ng GMA 7 na Asawa Ng Asawa Ko na si Laurice Guillen ang isa sa masaya sa magandang box-office results ng MMFF 2023. “Maganda ang line-up ng pelikula. Magtataka ka, kasi iba nung araw na may Tito, Vic and Joey, may Vice Ganda, may ganun. Pero this time, parang may mga pelikulang may pangalan sa casting, maganda ‘yung casting. Pero makikita mo ang bawat isa, kahit may mga horror, parang minabuti talaga nila ‘yung quality. “So, lahat na pelikula makikita mo na may maganda,” pakli ni direk Laurice. Iba na rin kasi ngayon ang mga audience natin dahil na rin siguro sa mga magagandang napapanood nila sa mga streaming service. “Sanay na ang mga tao sa quality ng mga bagong style ngayon ng pelikula at mga drama. So, makikita rin sa trailer na parang nag-iba na rin ang quality, lalo na ‘pag… at saka nandun pa rin siyempre ‘yung mabibigat na casting. “Ang pinakamalakas ‘yung Rewind ‘ ba? Of course, malakas ‘yung tandem nina Dong and Yan. “Pero kung panoorin mo ‘yung pelikula, very ano din… hindi fan movie. Pelikula talaga ‘yun,” sabi pa ni direk Laurice na proud din sa ginawa nilang drama series na Asawa ng Asawa Ko na magsisimula na sa GMA Prime sa Jan. 15 pagkatapos ng magsisimula na ring Love. Die. Repeat."
1,"Stunning si Heart Evangelista sa kanilang renewal of vows ni Senator Chiz Escudero. Custom made ang gown ni Heart ng Lebanese fashion designer na sikat sa Europe – Milan and Paris – Elie Saab. Kulay beige ang nasabing gown kung saan may kasama na itong veil. Sa Balesin Island din naganap ang nasabing renewal of vows kung saan din sila unang ikinasal ng senador. Ayon sa naunang interview ni Heart : “Elie Saab has a special place in my heart—it was actually one of the first shows I ever attended in fashion week. I’ve always loved their dreamy and romantic creations, and when I saw the custom couture dress, I knew that was it,” ayon sa interview ni Heart na lumabas bilang sagot kung paano niya napili ang nasabing designer. Suot niya rin ang kuwentas na tadtad ng diamonds. Kumakanta si Mark Bautista ng I Will Be Here nang lumakad si Heart papunta sa altar na sinalubong ng senador at anak niyang kambal. Hindi naman nakadalo ang tatay ni Heart na si Mr. Rey Ongpauco na nasa Amerika at nagpapa-check up kaya’t ang mommy lang niya na si Cecilia Ongpauco ang andun na emosyonal nang maglalakad si Heart patungong altar. Pawang malalapit na family members and friends ang present sa nasabing renewal of vows ng mag-asawa na nagmuntik-muntikang maghiwalay noong nakalipas na taon. Nine years ago na nang ikasal ang mag-asawa sa nasabing lugar din at kaparehong petsa, Feb. 15. Magkakaroon ng reception ang bagong kasal sa Manila sa Feb. 17 pero mga close friends pa rin daw ang invited. Pero kasama na raw ang mga kapwa senador ni Sen. Chiz at ilang kaibigang kongresista. Kasama rin daw ang ilang barkada ni Sen. Chiz mula high school."
1,"MANILA, Philippines — Ipinakita ng San Miguel ang kanilang puso bilang isang kampeon. Angat ang Magnolia Hotshots sa 98-92 sa hu­ling 2:25 minuto ng fourth quarter matapos ang three-point shot ni Paul Lee, tatlong sunod na triples nina Jericho Cruz, Chris Ross at Best Player of the Conference CJ Perez ang nagbigay sa Beermen ng 103-99 abante sa natitirang 48.7 segundo. Sapat na ito para tapusin ng San Miguel ang Magnolia, 104-102, sa Game Six at angkinin ang korona ng Season 48 PBA Commissioner’s Cup noong Miyerkules. Winakasan ng Beermen ang kanilang best-of-seven championship series ng Hotshots sa 4-2 para makopo ang ika-29 PBA championship. “They just showed how composed they are. Even when we were down 9, 10, they didn’t panic. They played in the flow and stepped up their defense, and good things happen when you play defense,” ani coach Jorge Gallent. Huling nagkampeon ang SMC franchise noong 2022 sa PBA Philippine Cup. Inangkin ng San Miguel ang Game One, 103-95, at ang Game Two, 109-85, bago agawin ng Magnolia ang Game Three, 88-80, at ang Game Four, 96-85, para itabla sa 2-2 ang serye. Nakuha ng Beermen ang 3-2 bentahe matapos ang 108-98 panalo sa Hotshots sa Game Five tampok ang walong tres ni Cruz para tumapos na may 30 points. Sa Game Six ay ipinoste ng Magnolia ang 90-79 bentahe sa fourth period bago humataw ang San Miguel at kunin ang 104-102 abante sa natitirang 1.6 segundo buhat sa free throw ni Cruz. Tumapos si Perez na may 28 points, ang 24 dito ay iniskor niya sa second half habang may tig-19, 12, at 10 markers sina import Bennie Boatwright Jr., seven-time PBA MVP June Mar Fajardo, Cruz at Don Trollano, ayon sa pagkakasunod. “Binigyan nila ako ng open shot so I had to take it. Kumpiyansa lang. From there pumasok na rin ang mga tira ni Chris, ni CJ,” sabi ni Cruz. Matapos tulungan ang SMB ay isusuot naman ng 33-anyos na si Cruz ang Guam national team jersey sa darating na FIBA Asia Cup qualifiers na lalahukan din ng Gilas Pilipinas. Kasama ng Guam sa Group C ang China, Japan at Mongolia."
1,"Bagong taon, bagong pasabog sa hapon. Simula Jan. 8, mapapanood na sa GMA Afternoon Prime ang revenge series na Makiling tampok sina Sultry Leading Lady Elle Villanueva at Sparkle Debonnaire Derrick Monasterio. Ang Makiling ay kuwento ni Amira (Elle), na magiging sentro ng pang-aapi subalit babangon upang maghatid ng sukdulang paghihiganti. Lubos ang pasasalamat ni Elle sa bagong proyekto niyang ito sa Kapuso Network. “I am grateful to GMA Network na binibigyan nila ako ng project at hindi lang siya basta-basta project, napakaganda ng istorya na ito. At lalong-lalo na revenge drama siya. Nung marinig ko pa lang ang title na Makiling, very interesting na siya para sa akin. Gusto kong bigyan ng justice ang karakter ni Amira. Challenging siya for me,” paglalahad ni Elle na naging bahagi kamakailan ng live-action television adaptation ng Voltes V: Legacy. Ang Makiling ay nagsisilbi ring reunion project nina Elle at Derrick pagkatapos ng kanilang unang team-up sa Return to Paradise. Sa totoong buhay ay magkarelasyon sila at open sila na open sila sa live-in setup. Anyway, ginagampanan ni Derrick ang role ni Alex sa serye, ang nobyo ni Amira na gagawin ang lahat para protektahan ang mahal niya sa buhay. “Ibang-iba ito sa character ko dati. Mas iba na ang atake since mas nag-mature na ako. Mas iba na ang tingin ko sa mundo kaya mas mabibigyan ng depth ‘yung karakter ko as Alex who is a protector na maraming layers [sa pagkatao],” pagbabahagi ng actor. Tampok din sa serye ang powerhouse cast na kinabibilangan nina Thea Tolentino, na gaganap bilang ate ni Amira, ang black sheep na si Rose; habang sina Kristoffer Martin, Myrtle Sarrosa, Royce Cabrera, Teejay Marquez, at Claire Castro naman ang bumubuo sa Crazy 5. Bibigyang-kulay pa lalo ang buhay ni Amira ng pagganap ng mga beteranong character actors na sina Mon Confiado, Bernadette Allyson-Estrada, Richard Quan, Cris Villanueva, Lui Manansala, Andrea Del Rosario, at Ms. Lotlot de Leon. Pamilya ng mga manggagamot si Amira (Elle) na nakatira sa paanan ng bundok ng Makiling. Sa kagustuhang makatulong sa pamilya, magtatrabaho si Amira sa isang eskwelahan sa Maynila. Dito niya makakatagpo ang limang school bullies na tinatawag na Crazy 5. Sila ay mga anak ng mayayaman at makapangyarihang pamilya, kabilang ang magkapatid na Portia at Seb (Myrtle at Kristoffer), mga anak ng may-ari ng isang higanteng pharmaceutical company, ang Nexcelsium. Magbabago ang buhay ni Amira nang matuklasan nila ni Alex (Derrick) ang isang misteryosong bulaklak sa kagubatan ng Makiling. Tinatawag na ‘Mutya,’ ang bulaklak ay sinasabing lunas sa iba’t ibang mga sakit. Nais ni Amira na gumawa ng mga libreng gamot mula rito para makatulong sa mahihirap. Pero gusto itong angkinin at pagkakitaan ng Nexcelsium. Gagawin ng Crazy 5 ang lahat para mawala si Amira sa kanilang landas at maangkin ang Mutya. Dahil sa mabigat na role, aminado si Elle na marami siyang investment sa seryeng ito kaya naman talagang naluha siya habang pinapanood ang trailer ng serye. “Halos araw-araw nabubugbog ako rito. ‘Yung tipong mag-i-end ang show, nandito na sa pisngi ang mata ko, nandito na sa noo ang ilong ko. Parang ganun ang mangyayari. “So nung makita ko ang trailer, ang ganda ng kinalabasan. I didn’t expect it to be that beautiful. Malaki talaga ang utang na loob ko sa GMA News & Public Affairs, kasi pinagkatiwalaan nila ako sa project na ito,” kuwento ni Ella na talagang hindi napigil ang pag-iyak. Ito ay mula sa produksyon ng award-winning team ng GMA Public Affairs na nagbigay-buhay sa hit TV series na Lolong, The Write One, at Owe My Love. Mapapanood ito Lunes hanggang Biyernes, 4 p.m. pagkatapos ng Stolen Life sa GMA Afternoon Prime! Tahanang pinakamasaya, inaapelang palitan Hopia ang fans na sa GMA na mapapanood ang It’s Showtime. Nagwo-worry ang fans na walang masyadong dating ang bagong title ng Eat Bulaga na Tahanang Pinakamasaya. Wala na raw ba silang maisip na ibang title? Parang very ‘80s at walang rhyme. At baka raw maapektuhan nito ang kontrata ng TAPE Inc. sa GMA 7 matapos manalo sina Tito Sotto, Vic Sotto and Joey de Leon sa Intellectual Property Office of the Philippines at sa copyright infringement and unfair competition sa Marikina Trial Court. Kinansela nga IPOPHL ang trademark registration ng TAPE Inc. para sa Eat Bulaga two weeks ago habang pinaboran Marikina City Regional Trial Court (Branch 273) ang decision sa copyright infringement and unfair competition na isinampa nina Tito Sotto, Vic Sotto at Joey de Leon laban sa programa recently lang. Baka raw kasi magkaroon ng ground na iterminate ang programa kung mag-iiba na nga ang title nito dahil Eat Bulaga ang nakalagay sa kanilang kontrata ayon sa isang source. Sa December 2024 pa ang expiration ng contract ng TAPE Inc. sa GMA 7. “Matagal pa kasi ang expiration ng contract nila, December 2024 pa, so saka na lang siguro mag-uusap about renewal. “Siyempre may negotiations ‘yan,” pahayag ni Ms. Annette Gozon-Valdes bago lumabas ang mga desisyon na pumabor sa TVJ."
1,"Proud si former Miss Universe Catriona Gray na tumanda na naman siya ng isang taon. As in wala raw siyang takot na tumanda. Ayon sa kanyang message sa Broadcast Channel niya: “I just wanted to share lang, in my 20s, maybe it was the industry I’m in, or maybe being a woman? But I had sooo many people put the fear of “aging out” on me. Like as soon as I was in my 30s so much would change daw. “But now that I’m here, I hsve no idea what they were talking about. I feel so much more capable. I’m more confident and assured in myself - cause I know myself better. I’ve learned to listen to my inner voice, and validate my own vision. “I really don’t understand why society wants to shame aging cause it’s a beautiful process - the journey of coming into your own, of realizing your potential, of taking ownership of your story. “So please, if you’re in your teens, 20s - don’t subscribe to the narrative that you have a “best before date”. Cause you don’t. And you won’t. “Life is a gift at any stage. And it’s a privledge to grow old.” Maraming natatakot tumanda o nagde-deny ng kanilang totoong edad, pero walang ganun ang mapapangasawa ni Sam Milby."
1,"Happy na ulit ang post ni former senator Kiko Pangilinan sa kanyang misis na si Sharon Cuneta. Sa South Korea nag-celebrate ng birthday si Ate Shawie kasama ang buong pamilya nila – three kids – except for KC na nasa Amerika. “Happy birthday to my sweetheart, my wife, my best friend and the mother of my children, Sharon?. I will always be here for you, to cheer you on, to raise you up, to be by your side and to support you always. I love you dearly, fiercely, unceasingly?. “I pray for your happiness, good health and success this 2024 and beyond. “In the end, love conquers all!?” Ito rin ang hinihintay na post ng kanilang followers. Dagdag pa ng dating pulitiko: “Thank you for the birthday gift of snow on the 6th. From up above, a precious reminder to the family of His love and faithfulness.” Maging si KC Concepcion ay bumati rin sa ina. Ito kaya ay dahil wala na raw talagang pag-asang matuloy ang repeat ng reunion concert nina Gabby Concepcion and Ate Shawie na isang memorable event noong 2023 nang punuin nila ang MOA Arena plus two venues. Naunang nang inamin ni Ate Shawie na sandali silang naghiwalay ni Kiko. “Nag-away kami, naghiwalay kami, tapos nagbati na kami. So, okay na kami, okay?” “Every post I made was just to show you when I was sad, and then of course like everyone else, that’s normal. “After sadness, we fix some things, and then we become happy, so I don’t know why some people have to be so mean,” dagdag niya bagama’t hindi niya binanggit kung anong post ang tinutukoy niya."
1,"As of yesterday afternoon, isang bilyon na ang box office gross ng 49th Metro Manila Film Festival. Ito ay ayon mismo sa spokesperson ng MMFF na si Noel Ferrer. Kahapon ang last day ng MMFF at ang dami pang humahabol kaya malamang na lumampas pa ang kita ngayong taon sa P1 billion. Nasabik ang mga manonood sa mga magagandang Tagalog movies kaya talagang naglabasan sila at nanood sa mga sinehan. As of this writing, nasa no. 1 pa rin ang Rewind nina Dingdong Dantes and Marian Rivera. Hindi na ito nahabol. Nasa number 2 ang Mallari ni Piolo Pascual at habulan sa ibang slot ang GomBurZa, Firefly, When I Met You In Tokyo, Family of Two, Becky & Badette."
1,"Siguradong na-touch si Sharon Cuneta sa mensahe ni KC Concepcion para sa birthday niya. Hindi nakalimutan ng anak nila ni Gabby Concepcion ang birthday ng mama niya. Nag-post si KC ng litrato nila ng Family of Two actress kung saan lutang ang sweetness nila kasama ang birthday greeting niya roon. “Mama, may this year bring you all the happiness and more blessings you truly desire~ and deserve,” caption ng Asian Persuasion actress. “Happy birthday to my first ‘idol,’” dagdag pa niya na siguradong nakapagpasaya sa mama niya. Kamakailan ay binahagi ng misis ni Kiko Pangilinan na lungkot na lungkot siya na hindi niya makakasama sa unang pagkakataon ang panganay dahil sa papa niya ito nagselebreyt ng Pasko at Bagong Taon. Kaya sa ginawa ni KC ay siguradong nawala ang lungkot ng nanay niya na inaming pansamantalang naghiwalay sila ng mister pero nagkabalikan din. Tuwang-tuwa naman ang netizens sa pagbati ni KC at pinusuan ito ng kanyang mga tagahanga. ‘Contented’ Sa position ko ngayon at narating ko sa showbiz career ko, siguro naman masasabi ko na contented na ako. ‘Yung mga lambing ko na harbat feeling ko nga mas natutuwa pa ‘yung hinaharbatan ko dahil maipagmamalaki nila na nanghingi ako sa kanila. Tawang-tawa ako sa nanay ni Beaver Magtalas na si Filipina na parang sineseryoso ‘yung mga naririnig niya. At parang naawa pa na may ganun akong image. Iyon ang  magic ng confidence. You do things without guilt dahil alam mong mapapanindigan mo. Halimbawa may isang nagsabi naku ‘kadiri iyan si Lolit, palahingi’ puwede mong hamunin na ‘pakita mo nga ang bankbook mo, at tignan ko rin ‘yung kay Lolit.’ Hah hah baka matawa pa ako ‘pag nakitang mas malaki pa ang laman ng passbook ko. Hah hah, I don’t mind ‘yung sinasabi nilang harbatera dahil nga may confidence ako na lambing lang iyon, at pinagbibigyan nila ang lambing ko. Kaya nga pinabayaan kong ma-shock si Filipina dahil siguro, on her own makikita rin niya ang totoo. Kaya nga na-appreciate ko ang mga pinadala niyang gifts. Kasi nga isa sa mabait na talent na na-meet ko si Beaver at gusto ko rin ang PR ng mother niyang si Filipinas. Sana nga mabigyan na ng big break ang anak niyang si Beaver na may talent naman talaga. Thank you so much for remembering, I was actually touched sa ipinadala ninyong regalo."
1,"MANILA, Philippines — Isang mangingisda ang nalunod nang hilahin ng malaking isda sa Boljoon, Cebu nitong Miyerkules ng gabi. Sa ulat, wala nang buhay nang madatnan sa dalampasigan ang biktimang si Gregorio Viñan Jr. Ayon sa pulisya, nangingisda si Viñan sa pamamagitan ng spearfishing nang hilahin ito ng malaking grouper. Sinabi pa ng kasamahan ng biktima na pumailalim si Viñan sa tubig pero hindi na nakaahon pa. Wala namang nakitang pinsala sa katawan ang doktor sa biktima kaya posibleng nalunod ito nang hilahin ng isda."
1,"Hindi lamang ang pagkaputol ng daliri, pagkabulag, at mga sunog ang dahilan kung bakit dapat nang ipagbawal nang lubusan ang mga paputok. Ito rin ang isa sa mga dahilan ng air pollution sa Metro Manila. Sa halip na bumuti ang kalidad ng hangin, lalo pang lumala dahil sa paputok. Ang dati nang maruming hangin sa Metro Manila ay lalo pang dumumi at naging banta sa buhay ng mamamayan. Noong gabi ng Disyembre 31, 2023, napuno ng usok ang Metro Manila at iba pang karatig na lugar. Iyon ay dahil sa mga paputok na sabay-sabay na sinindihan. Mayroong sawa o higad na sinindihan habang nakaladlad sa kalsada at pinanonood ng mga tao. Nag­liwanag dahil sa sunud-sunod na putok. Sa kapal ng usok, nag-zero visibility sa maraming lugar sa Metro Manila. Ang mga drayber ay halos walang makita dahil sa nakabalot na usok. Nang sumapit ang pagpapalit ng taon, lalo nang dumami ang nagpaputok at lalo pang nalambungan ng usok ang papawirin. Nakakulong sa usok ng paputok ang lungsod at halos wala nang makita. Kinabukasan, walang pinagbago ang kapaligiran. Nakabalot pa rin ang usok ng paputok sa MM at hindi makita ang mga nakapaligid na bundok sa Sierra Madre. Halos walang maaninag. Lumipas pa ang isang araw bago ganap na nawala ang smog (smoke at fog) sa Metro Manila. Lumubha ang air pollution dahil sa usok ng paputok. Kung hindi magkakaroon ng total ban sa paputok, lalo pang lulubha ang air pollution. Hindi lamang pagkaputol ng daliri at pagkabulag ang makukuha sa paputok kundi sakit dahil sa air pollution. Ayon sa Department of Health (DOH), ang mga sakit na nakukuha sa paglanghap ng hangin na may lason ay allergies, acute respiratory infections, chronic obstructive pulmonary diseases, cancer at cardiovascular diseases. Ayon sa report, 120,000 Pilipino taun-taon ang namamatay dahil sa pagkalanghap ng maruming hangin. Ayon pa sa pinakahuling pag-a­aral, number three ang Pilipinas sa mga bansa sa Asia na maraming namamatay dahil sa air pollution. Sa pag-aaral ng Department of Environment­ and Natural Resources (DENR), ang mga sasakyan­ ang numero unong nagdudulot ng air pollution­ sa Metro­ Manila. Umano’y 70-80 percent ng emissions ay galing­ sa mga tambutso ng mga pampasaherong sasakyan lalo ang jeepneys. Ngayong nakadagdag ang usok ng paputok sa problemang air pollution, panahon na para ipagbawal ang paputok. Maraming mapapakinabang kapag ibinawal ang paputok: walang mapuputulan ng daliri o braso, walang mabubulag, walang sunog at walang pollution."
1,"MANILA, Philippines — Naibenta sa tumataginting na P250,000 ang ataul na ginamit ng aktor na si Dingdong Dantes sa pelikulang ""Rewind"" — bagay na itinuturing bilang highest grossing Filipino film sa kasaysayan ng bansa. Lumabas kasi sa YouTube series na ""Pinoy Pawnstars"" ang funeral service provider ng St. Athanasius Memorial Chapel na si Pasky Ilagan sa pag-asang maibenta ang kakaibang item sa shop ng internet personality na si Boss Toyo. ""Ito po 'yung ginamit sa shooting sa 'Rewind' ni [Dingdong Dantes]. First time [niya] humiga [rito],"" wika ni Ilagan sa episode na in-upload ngayong Biyernes. ""Hiniram lang po sa amin ng production... Sa may San Andres Bukid, Manila [ang punerarya namin]... Sa ngayon, first time sa St. Athanasius [makakuha ng kliyente para sa pelikula].""      Nagpakita pa si Ilagan, na nagmamay-ari ng punerarya, ng video ng pagpasok ni Dingdong sa loob ng naturang kabaong bilang patunay. Gawa sa bakal ang casket at sinasabing imported pa galing sa ibang bansa. ""Ito po sir, imported naman po ito. Balak kong ibenta sa'yo ito nang P1 million,"" dagdag pa ni Ilagan. ""Ang balak po sana namin, 'yung shooting kasi medyo magulo, pipirmahan sana ni Dingdong 'yung gilid [ng kabaong]."" ""Talagang noong nagamit po sa shooting 'yan, kineep na po namin 'yan."" Sinasabing P350,000 ang halaga ng naturang kabaong kung ia-avail ng mga karaniwang kliyente sa punerarya. Kasama na rito ang mga serbisyo gaya ng karo. Sa kabila nito, hindi nakuha ni Ilagan ang inalok na presyo at binili na lang ito ni Boss Toyo sa halagang P250,000. Ayon sa YouTube personality, mas mataas sana ang halaga nito kung nakuha nilang papirmahan ito kina Dingdong at asawang si Marian Rivera, na siyang kasama rin sa ""Rewind."" Nag-react na rin si Dingdong sa naturang transaksyon sa kanyang Instagram story at sinabing, ""Medo malambot naman siya sa loob,"" wika ng aktor. Related Stories  Pelikulang 'Rewind' highest grossing Pinoy film sa bansa sa P815-M"
1,"DALLAS — Kumolekta si Kyrie Irving ng 34 points at may 27 markers si Luka Doncic bago iwanan ang fourth period sa 116-93 pagpapatumba ng Mavericks sa San Antonio Spurs. Ito ang huling laro ng Dallas (32-23) at San Antonio (11-44) bago ang NBA All-Star break kung saan nasa six-game winning streak ngayon ang Mavericks habang laglag sa kanilang pang-walong kabiguan ang Spurs sa huling siyam na laro. Nagtala si Doncic ng 9 rebounds at 8 assists at hindi na bumalik sa laro matapos sumakit ang leeg. Bumangon ang Dallas mula sa 15-point deficit sa first half para iposte ang 29-point lead sa fourth quarter. Kumana si 7-foot-4 rookie Victor Wembanyama ng 26 points sa panig ng San Antonio. Sa Orlando, umiskor si Paolo Banchero ng 36 points habang may 21 markers si Franz Wagner sa 118-100 panalo ng Magic (30-25) sa New York Knicks (33-22). Sa Philadelphia, nagkadena si Bam Adebayo ng 23 points at 14 rebounds sa 109-104 pagtakas ng Miami Heat (30-25) sa 76ers (32-22)."
1,"MANILA, Philippines — Hinamon ng isang grupo ng mga manggagawa ang Kamarang maghain ng counterpart bill sa panukalang P100 minimum wage hike ng Senado, bagay na lusot na sa ikalawang pagdinig. Miyerkules lang nang pumasa sa second reading ang Senate Bill 2534, na layong iangat ang arawang minimum na pasahod para sa mga manggagawa't empleyado sa pribadong sektor. ""Bagamat nahuhuli na at maliit kumpara sa family living wage, deserve ng mga manggagawa na itaas ang kanilang sahod lalo pa’t taun-taon ay lumalaki ang inaambag ng mga manggagawa sa yaman ng bayan,"" wika ng Kilusang Mayo Uno (KMU) nitong Miyerkules. ""Hinahamon namin ang mga mambabatas sa House of Representatives na isantabi na ang pakikipagbangayan. Dapat mas pagtuunan ng pansin ang pagpapasa ng kaparehong batas sa Kamara, at hindi ang pagtatalo-talo dahil sa [Charter Change]."" Dati nang inilalaban ng KMU at mga grupo ng manggagawa ang P750 na umento sa arawang sahod para mailapit ang minimum wage sa family living wage (FLW), o 'yung sahod na kailangan para mabuhay nang disente ang pamilyang may limang miyembro. Kasalukuyang kasing nasa P1,193/araw ang FLW para sa mga nakatira sa Metro Manila, malayo sa P610 na minimum wage sa ngayon sa National Capital Region (NCR). Una nang pinalagan ng Department of Labor and Employment (DOLE) at grupo ng mga employer ang panukalang wage hike sa dahilang mahihirapan aniya ang mga maliliit na negosyante rito, bukod pa sa pagbilis ng pagtaas ng presyo ng bilihin (inflation). Pero sagot ng mga manggagawa, higit namang mas maraming ine-empleyado sa ngayon ang mga malalaking kumpanya kaysa sa mga micro, small and medium enterprises (MSMEs). 'Sahod hindi Cha-Cha' Binabanatan sa ngayon ng mga progresibong grupo ang pagtatalakay ng pagbabago ng 1987 Constitution, bagay na magpapahintulot sa mas malaking pagmamay-ari at pamumuhunang banyaga sa mga lokal na serbisyo, negosyo at industriya. Sinabi ng KMU na mas mahalagang unahin ang mga panukalang magpapagaan sa buhay ng karaniwang Pilipino kaysa sa Cha-Cha at dayuhang interes. ""At para naman sa mismong mastermind ng Cha-cha na si Bongbong Marcos, galaw-galaw naman! Dalawang taon ka na sa pwesto pero wala ka pa ring ginagawa para sa mga manggagawa,"" dagdag pa ng grupo. ""Gawin mo namang priority ang mga manggagawa, hindi puro pagpapayaman!"" Pagtaas ng sahod habang tinutulungan MSMEs Sinang-ayunan naman ng grupong Center for Trade Union and Human Rights (CTUHR) ang pagpapasa ng P100 dagdag sa minimum wage, lalo na't kailangang kailangan daw ito ng mga manggagawa. Sa kabila nito, aminado ang grupong kulang pa rin ito para matugunan ng karaniwang tao ang mga batayang pangangailangan. ""P100 increase in the minimum wage will help wage earners cope with inflation and high costs of social services,"" wika ng CTUHR. ""While the proposal will result in wage distortion, it will also help even those who earn above the minimum wage."" ""While higher than the meager amounts that have been approved by the country’s regional wage boards, a P100 wage increase still falls short of the basic needs of an ordinary family."" Payo pa ng CTUHR, magandang gawing ""across-the-board"" o i-apply sa buong bansa ang panukalang dagdag sahod upang mapigilan ang wage distortion at alitan sa sweldo. Mahalaga aniya ang ini-sponsor na panukala ni Sen. Jinggoy Estrada sa ngayon lalo na't bigo raw ang 35-anyos na regional wage boards sa pagbibigay ng agarang kaginhawaan sa mga manggagawa. Dagdag pa nila, kung gusto ng gobyernong protektahan ang mga MSMEs ay panahon na raw upang babaan ang singil sa kuryente at tubig, ayusin ang mga imprastruktura at solusyunan ang problema sa trapik. Related Stories  Employers buck legislated P100 wage hike  Senate OKs on second reading P100 wage hike"
1,"Nakahanap ng fan si West End and Broadway star Lea Salonga sa star ng US comedy series na Young Sheldon na si Iain Armitage. Pinost ni Iain sa social media ang selfie niya kasama si Lea at Bernadette Peters after niyang mapanood ang West End musical na Stephen Sondheim’s Old Friends. “Im so glad my 2023 included getting to see these two incredible women on stage- two of my very favorites and always have been!!! Thank you for an incredible evening!!!” caption pa ni Iain. Malapit nang magtapos ang naturang musical na naging comeback ni Lea sa London’s West End after 27 years. Huli siyang nag-perform sa West End as Eponine sa Les Miserables. Kuya Kim, sa Antarctica nagbagong taon Sa Antarctica pala sinubong ni Kuya Kim Atienza at ng kanyang family ang 2024. Ilang weeks nang hindi napapanood si Kuya Kim sa kanyang shows sa GMA na Dapat Alam Mo at TikToClock dahil vacation time with family ang Pasko at Bagong Taon. Sa Instagram ng TV host, makikitang sakay sila ng Nat Geo Explorer, na isang “ice breaker exploration ship” na magdadala sa mga pasahero sa “heart of Antarctica.” Tradisyon na raw ng atienza family every year ang mag-travel sa iba’t ibang lugar sa mundo at sa pilipinas. Mike, gustong ulitin ang kasal Kung may gusto raw baguhin at ulitin si Mike Tan sa mga nakaraan sa buhay niya, ito ay ang naging wedding niya noong 2018. “Parang ang saya lang, kasi everytime na nag-aaway, I mean, nagkakaroon kami ng pagtatalo ng asawa ko, lagi namin pinag-uusapan, ‘Alam mo, every time, kapag nagkakaroon tayo ng pagtatalo, dapat pinapanood natin ‘yung wedding videos natin. “Gusto ko siyang balikan na parang sana mas perfect lang ‘yung panahon, sana hindi lang umulan. Ang saya lang laging isipin na papakasalan mo ulit ‘yung taong mahal mo,” sey ni Mike na kasama sa cast ng Love. Die. Repeat. na bida sina Xian Lim at Jennylyn Mercado."
1,"MANILA, Philippines — Hindi inakala ng isang babae na ang kanyang paniningil ng utang sa bisperas ng Bagong Taon ang magiging dahilan ng kanyang kamatayan sa Vigan City, Ilocos  Sur kamakalawa. Ayon kay Vigan Police chief  Lt. Col. Reynante Pitpitan, nakilala ang biktima na si Rhona Osalvo, 36, ng Shelterville, Barangay San Julian, ng nabanggit na lungsod. Batay sa inisyal na imbestigasyon, sini­singil umano ng biktima ang ‘di pa kilalang suspek sa kanyang utang nang magkaroon sila ng mainitang pagtatalo. Kasunod nito, biglang binunot ng suspek ang kanyang caliber .45 pistol at binaril nang malapitan sa ulo ang biktima na agad nitong ikinamatay, saka mabilis na tumakas ang una. Nagsasagawa na ng imbestigasyon ang pulisya at nirerebisa na rin ang CCTV upang makakuha ng lead sa krimen at makilala ang suspek."
1,"LUCENA CITY, Philippines — Dahil sa muling pagtaas ng kaso ng COVID-19 at ng iba pang sakit tulad ng influenza (ILI) sa bansa, iniutos na ni Quezon Governor Dra. Angelina Tan ang mandatory na pagsusuot ng face mask sa lalawigan upang pigilin ang pagkalat ng virus. Sa kanyang Executive Order No. DHT-60 na inilabas noong Dis­yembre 27, sinabi ni Tan na mandatory ang pagsusuot ng face mask sa loob ng mga gusali at sa mga outdoor na lugar sa lalawigan kung saan hindi magagawa ang physical distancing. Ang momorandum ay ipinost ng Quezon Provincial Health Office (QPHO) sa kanilang Facebook page. Ang aksyon ni Tan ay kasunod sa anunsyo ng Department of Health na pagtaas ng mga kaso ng acute respiratory infection, kasama na ang COVID-19, sa Kapaskuhan o holiday season."
1,"CAVITE, Philippines — Patay ang isang backrider habang kritikal ang kasamang driver nang sumemplang ang kanilang sinasakyang motorsiklo makaraan nilang iwasan ang isang tumatawid na aso sa daan kamakalawa ng gabi sa Brgy. Amuyong, bayan ng Alfonso, dito. Hindi na naisalba pa ang buhay ng angkas na si Michael, nasa hustong gulang habang kritikal ang kasama nitong si Rodmar Crucer, residente ng Crossing Mendez, Tagaytay City, Cavite. Sa imbestigasyon ng pulisya, alas-6:50 ng gabi habang binabagtas ng mga biktima ang naturang lugar sakay ng Euro 110 motorcycle na walang plaka at may kabilisian umano ang kanilang takbo nang biglang may tumawid na aso. Tinangka umanong iwasan ni Crucer ang aso subalit nawalan siya ng kontrol sa manibela at dire-diretsong sumalpok sa gutter ng kalsada sanhi upang sila ay sumemplang. Kapwa naitakbo sa Mendez Specialist Medical Center ang dalawang biktima subalit hindi na naisalba pa ang angkas na biktima."
1,"MANILA, Philippines — Pinalakas ni PLDT president/CEO Manny V. Pa­ngilinan ang loob ng PLDT High Speed Hitters bago sumabak sa parating na Premier Volleyball League All-Filipino Conference. Bumisita ang High Speed Hitters kay Pangilinan sa PLDT headquarters sa Makati City. “The goal is to have as many Filipino volleyball athletes as possible representing us in international events—and maybe even the Olympics,” sabi ni MVP sa tropa. “We will continue to work with partner leagues and organizations to help make this possible. Of course, the work begins with our team. They make us very proud, and we hope they continue to play their hearts out on the court,” dagdag nito. Pinalakas ng PLDT ang kanilang puwersa matapos hugutin sina dating Most Valuable Players Kianna Dy, Majoy Baron at Kim Fajardo para makatuwang nina Fil-Canadian Savannah Davison at skipper Kath Arado. Si Arado ang papalit kay Mika Reyes na may injured right shoulder at walong buwan hindi maglalaro, ayon kay coach Rald Ricafort. “We are excited to see volleyball court action resume this February. As always, we are here to support the PLDT High Speed Hitters in this new season,” ani PLDT at Smart sports head Jude Turcuato."
1,"MANILA, Philippines — Papayagan pa ng Land Transportation Franchising and Regulatory Board (LTFRB) na makabiyahe hanggang Enero 31, 2024 ang mga “unconsolidated” na mga pampasaherong jeep, UV Express, at Filcab units sa kabila ng itinakdang deadline sa consolidation sa darating na Disyembre 31. Sinabi ni LTFRB chairperson Teofilo Guadiz III na ito ang isinasaad sa pinirmahan nilang memorandum circular 2023-052 nitong Disyembre 22. “In order not to hamper the operation of public transportation routes without consolidated [transportation service entity], the individual operators in said routes shall be allowed to operate until 31 January 2024,” nakasaad sa memo. Sa naturang pa­nahon, iisyuhan ng LTFRB ang mga unconsolidated na solo operators ng show cause orders base sa probisyon ng “Public Service Act.” Ngunit ang mga solong operators na hindi na makapagpapasa pa ng aplikasyon para sa consolidation bago sumapit ang Disyembre 31 ay hindi na papayagang makasali sa mga transportation service entities (TSEs) at makakabiyahe na lamang hanggang sa Enero 31, 2024. Una nang naglabas ang LTFRB ng memorandum circular 2023-051 na nagsasaad na wala nang bisa ang lahat ng provisional authorities sa mga unconsolidated operators pagsapit ng Enero 1, 2024."
1,"MANILA, Philippines — Isang 49-anyos na babae ang nasawi, habang apat pa ang nasugatan sa pagsalpok ng isang van sa nakahimpil na trailer truck na una nang nasangkot sa aksidente sa tapat ng Baclaran Church, sa Brgy. Baclaran sa Parañaque City, kahapon ng madaling araw. Hindi na umabot pang buhay makaraang isugod sa San Juan De Dios Hospital ang biktima na itinago sa pangalang Marites. Sugatan naman ang driver ng Mitsubishi L-300 na si Ronaldo, 39 at pasaherong sina  Jeliza, 12 at Nora, 69 , pawang residente ng Bacoor, Cavite; at ang driver ng motorsiklo na si Igmideo, 35. Hawak din ng Parañaque Traffic Enforcement Group ang isa pang sangkot na driver ng trak na si Joenil, 41. Sa inisyal na ulat, dakong alas-2:00 ng mada­ling araw nang maganap ang insidente. Nabatid na una nang nasagi ng trailer truck ang motorsiklo ni Igmideo upang matumba at masugatan ang rider. Habang naghihintay ang motorsiklo at truck drivers sa traffic investigator ay bigla namang sumalpok ang van sa nakahimpil na trak. Sa sobrang lakas ng impact ay naipit ang driver nito at mga pasahero kabilang ang nasawi."
1,"MANILA, Philippines — Labingtatlong ­manggagawa ang dumanas nang pagkahilo ang inilikas makaraang magkaroon ng ammonia leak sa loob ng isang planta ng yelo sa Quezon City, nitong Huwebes. Sa inisyal na ulat ng Bureau of Fire Protection (BFP), dakong alas-11:07 ng umaga nang maitala ang insidente sa Total Inc. Ice Plant na matatagpuan sa kahabaan ng Fernando Poe Jr. Avenue sa lungsod . Dahil dito ay pansamantala namang ipinahinto ang operasyon sa nasabing planta ng yelo para sa kaligtasan ng mga trabahador dito. Samantalang ang iba pang mga em­pleyado na magre-report sana sa trabaho ay pinigilan namang pumasok sa loob ng compound ng nasabing planta matapos i-shut down pansamantala ang operasyon nito. Bago ang nasabing ammonia, leak ay nakarinig ang mga manggagawa dito ng malakas na pagsabog sa loob ng nasabing planta. Agad namang nag­responde ang mga ­element ng Bureau of Fire Protection (BFP) Special Reaction Force na nakasuot ng hazardous material suits  na pumasok sa compound at pinigilan leak ng ammonia bago lumala ang pinsala nito. Nagsasagawa na ng imbestigasyon ang BFP upang alamin kung ano ang sanhi ng leak ng ammonia."
1,"MANILA, Philippines — Hinikayat ng Metropolitan Manila Development Authority (MMDA) ang mga lokal na pamahalaan sa Kamaynilaan na magtatag na ng kani-kanilang “Fireworks Display Zone” na maaaring puntahan at panooran ng kanilang mga residente sa pagsalubong sa Bagong Taon. Sa paglalagay ng FDZs, matitiyak umano na mas magiging ligtas ang publiko sa pagpapaputok sa selebrasyon ng darating na 2024. Maaaring gawing FDZ ng mga lokal na pamahalaan ang mga “open areas” sa kanilang lokalidad para doon magsagawa ng fireworks exhibition at manood ang publiko. Ipinaalala ni MMDA Acting Chairman Atty. Don Artes ang napag-usapan sa nakaraang Metro Manila Council meeting, ukol sa pagpapatupad ng MMDA Resolution 22-22 Series of 2022, ukol sa paglalagay ng FDZs. Base umano ito sa Republic Act No. 7183 na nagre-regulate sa pagbebenta, distribus­yon, paglikha, at paggamit ng mga paputok at iba pang pyrotechnic devices. Nakasaad sa resolusyon ang pag-amin na tradisyon na talaga ang pagpapaputok tuwing sasalubong sa Bagong Taon ngunit nagreresulta ito ng malaking bilang ng mga “firecrackers related injuries”, pagkamatay ng ilan, at sunog kada taon. Nanawagan rin si Artes sa publiko na itapon ng tama ang kanilang mga basura at lalo na ang mga ginamit na mga paputok upang hindi makapinsala pa sa iba."
1,"CAVITE, Philippines — Arestado ang isang “Most Wanted Person” ng Police Regional Office (PRO)-4A o Calabarzon Police matapos ang isinagawang warrant operation ng pulisya, kahapon sa Brgy. Iba, bayan ng Silang, dito. Kasong 2-counts ng rape ang kinakaharap ng suspek na kinilala lang sa alyas “Victor”, residente ng Silang, Cavite at walang inirekomenda na piyansa ang korte para sa kanyang pansamantalang kalayaan. Sa nakalap na ulat mula sa pulisya, alas-9 ng umaga nang ikasa ng warrant personnel ng Silang Municipal Police kasama ang 401st AMC RMFB-4A, ang joint operation laban sa suspek. Bitbit ng grupo ang warrant of arrest para sa nasabing kaso na inisyu ni Judge Raquel Ventura Aspiras Sanchez, presiding dudge ng Regional Trial Court Branch 3 Family Court, Tagaytay City, Cavite, agad na sinalakay ng raiding team ang pinagtataguan ng suspek na kanyang ikinaaresto."
1,"MANILA, Philippines — Dalawang lalaking itinuturing na ‘high value individual’ (HVI) drug suspects ang inaresto ng mga pulis sa ikinasang buy-bust operation sa Pasig City, kahapon. Kinilala ni Pasig City Police chief, PCOL ­Celerino Sacro Jr. ang mga suspek sa mga alyas na Uma, 18, at Aljo, 31, kapwa naninirahan sa  Pasig City. Batay sa ulat, nabatid na dakong alas-6:05 ng umaga nang arestuhin ng mga tauhan ng Pasig City Police at Pasig City Anti-Drug Abuse Office (PCADAO), ang mga suspek sa isang buy-bust operation sa Caliwag St., Brgy. Pinagbuhatan, Pasig City. Nakatanggap umano ng tip ang mga awtoridad hinggil sa illegal na aktibidad ng mga suspek kaya’t kaagad silang inaresto sa isang buy-bust operation matapos ang serye ng mga surveillance. Nakumpiska mula sa mga suspek ang tinatayang aabot sa 55 gramo ng shabu, na may estimated value na P374,000 at buy-bust money. Ang mga suspek ay nakapiit na at mahaharap sa mga kasong paglabag sa Republic Act  9165  o The Comprehensive Dangerous Drugs Act of 2002."
1,"Itong Christmas lang na ito hindi nakakasama ni Sharon Cuneta ang panganay niyang si KC Concepcion. Kinumpirma ito ni Sharon nung nakaraang media conference ng Family of Two (A Mother and Son Story) dahil hinayaan naman daw niyang makasama ang Papa niyang si Gabby Concepcion. Nag-vlog nga si KC na lilipad na siya pa-Los Angeles, California at nagpasalamat siya sa Mama niya na pinayagan siyang makasama si Gabby ngayong Pasko. Pero hindi napigilang mag-emote ni Sharon nung Pasko. Binakante nga niya ang isang upuan para kay KC. “Goodnight my baby…I really miss you. It’s the first time since you were born that we aren’t together at Christmas & I couldn’t help crying over dinner. Thinking of you…take good care and enjoy yourself okay? I love you so much. Always, Mama.” Isa si Sharon sa OA talagang mag-express ng pagmamahal sa kanyang mga anak. Kaya nga siguro sobra siyang naka-relate sa ginampanan niyang role bilang isang napaka-over protective na nanay kay Matty na ginagampanan ni Alden Richards. Pareho silang OA kung magmahalan bilang mag-ina, kaya matatawa ka at ang ending maluluha ka dahil mari-realize mong dapat na i-OA ang pagmamahal natin sa ating ina. Abala ngayon si Sharon sa promo ng Family of Two, kaya hindi na siya gaanong makapag-emote. Kahapon ay nag-iikot sila sa mga sinehan para bumati at magpasalamat sa lahat na nanood. Tuluy-tuloy pa rin sila ngayong araw sa kanilang theater tour at iikutin nila ang Robinson’s Manila, Sam San Lazaro, Greenbelt 3, S Maison sa Pasay City at Shangrila. Ang sipag din ng lahat na nagpu-promote sa social media. At na-check ko kahapon sa X o dating Twitter, trending ang hashtag na #MMFF20234, ang When I Met You In Tokyo, Family of Two, Mallari at Becky and Badette. Gina Alajar pinagdarasal na lumakas ulit si Nora Aunor Napapag-usapan ang pagkakaroon ng special screening ng pelikulang Pieta nina Nora Aunor at Alfred Vargas sa ilang micro-cinema kagaya ng Cinema 76 at Sine Pop. Hinabol nilang ipalabas ito ngayong December sa mga ganitong sinehan, para sa cut-off ngayong taon sa mga award-giving bodies. Ilalaban ang acting ng mga pangunahing karakter dito sa mga magagaling sa MMFF na sina Vilma Santos, Marian Rivera, Sharon Cuneta, Alessandra de Rossi, Eugene Domingo at marami pa. Nang napanood namin itong Pieta ni direk Adolf Alix, mas lumutang dito si Gina Alajar dahil sa bigat din naman ng karakter  niya sa pelikulang ito.. Hindi ko naman masabing tinalbugan niya rito si Ate Guy, pero nagmarka talaga dito si direk Gina. Ilang pelikula nang pinagsamahan nina Gina at Nora na talagang nagpapatalbugan silang dalawa. Dito mas lamang si direk Gina. Pero iba pa rin naman daw talaga si Ate Guy, sabi ni direk Gina. Sa nakaraang press preview ng pelikula na ginanap sa Sine Pop, muling natanong kay direk Gina ang paulit-ulit na pag-sorry sa kanya ng Superstar. Ayaw nang pag-usapan iyun ni direk Gina dahil sobrang tagal na raw iyun at okay na okay na sila ni Ate Guy. “Kada ano na lang, ‘Sorry, ha? Sorry.’ Ganun nang ganun, na sabi ko nga, ‘Tama na! Tama na yun! Antagal na! Ilang taon na yun, tama na,” sabi pa ng actress/director. Ang isa sa hiling na lang daw ngayon ni direk Gina ay sana maging okay na ang kalusugan ni Ate Guy. Nung nagkasama nga raw silang dalawa sa GMA series na Onanay, naikuwento rin daw sa kanya ni Ate Guy na namatay na raw siya noon ng ilang minuto. “Ay, oo! Oo! Ikinuwento nga niya sa akin yun. Ano ba yung huli naming pinagsamahan ni Guy?” bulalas ni direk Gina. “Onanay pa lang. Onanay pa lang, malakas pa siya nun. That’s 2018, e, ganyan. Sinasabi ko na, ‘Mare, tigil na. Tigil na ang yosi.’ Tigil na, ganyan-ganyan-ganyan. “Na siyempre, di ba, hindi naman ano. ‘OK ako, OK ako. OK ako.’ So from then on, sabi ko, ‘Naku, mare, we have to take care of our health.’ Siyempre naman, ‘di ba? Ayaw mo namang umpuging ganyan. But I’m sure now, she knows. I’m sure alam niya. “Siya naman mahihirapan. And I’m sure, you know, na siguro nag-iisip-isip na rin siya, no? Na sana, nakinig siya, no. Pero you know, I always pray naman na bumalik naman yung lakas niya. And you know, kakatuwa nga, kasi ilang pelikula pa yung ginagawa niya, ” saad ni direk Gina Alajar."
1,"Bakit nga ba laging eksayted ang mga Pilipino tuwing sasapit ang Pasko? Malayo pa’y may-countdown na agad!!! Maaaring ito ay dahil sa masasayang bigayan ng mga regalo kung saan nagkakaroon tayo ng pagkakataong ipakita kung gaano kahalaga ang mga tao sa paligid natin. Para sa ilan, maaaring ito ang katuparan ng kanilang pagnanais na magbiyahe at magbakasyon. Para naman sa iba, maaaring ito ay ang pagkakataong makapagpahinga tayo mula sa stress ng trabaho at makapagbalik-tanaw pagkatapos ng isang makabuluhang taon. Enjoy ang mga mag-aaral mula sa San Jose del Monte Bulacan, Laguna, at Quezon City sa mga booth at mga aktibidad sa La Mesa Ecopark Amphitheatre. Pero para sa akin, sa init ng yakap ng pamilya at tawanan ng mga bata tunay na makikita ang diwa ng panahong ito. Higit pa sa pagkain at regalo, pinakamahalagang biyaya ang ligtas at maayos na pagsasama-sama ng ating pamilya at mga mahal sa buhay sa iisang tahanan. Selfie-time kasama ang Gen Zs   Pagbibigay-tinig sa mga bata Kahit hindi ka-dugo, puwedeng maging kapamilya. Katunayan, ang mga itinuturing nating kapamilya ay yung mga nagmamahal sa atin at maasahang nariyan pa rin para magbigay-suporta anuman ang mangyari. Ito ang uri ng bigkis na palaging sinisikap ng ABS-CBN Foundation-Bantay Bata 163 na mabuo sa pagitan ng organisasyon, mga donor, mga bata at kanilang mga pamilya na nasa ilalim ng pangangalaga nito. Ilang linggo na ang nakalipas, halos 200 bata at kanilang mga magulang ang sumali sa Children's Congress ng foundation na nagsilbi ring maagang pagdiriwang ng Pasko. Enjoy sila sa mga aktibidad at mga interactive booth na inihanda ng Bantay Bata 163. Bilang dating Program Director nito, lagi kong inaabangan ang mga ganitong pagtitipon kung saan nabibigyan kami ng pagkakataong pagsama-samahin ang mga bata, mag-aaral, magulang, at iba pang mga katuwang na nangangakong isulong ang kapakanan at proteksyon ng mga bata. Ang Children and Youth Advocacy Council (CYAC) ng Bantay Bata 163 [L-R] Gregbert Umbina Jr. mula sa Alegria National High School; Kristian Jess Danduan mula sa Taft National High School; Mary Angela Joyce Castillo mula sa City College of San Jose Del Monte; Princess Mylah Co mula sa Immaculate Conception Academy Santa Maria; Celso Opalalic Jr. mula sa Eastern Samar State University; at Jasmine Marie Cueto mula sa Oriental Mindoro National High School. Lalong naging espesyal ang taong ito sa paglulunsad ng Children and Youth Advocacy Council (CYAC) ng organisasyon. Ang CYAC ay binubuo ng anim na Filipino youth community ambassadors at advocates na pinili mula sa iba’t ibang lalawigan na siyang tutulong itaguyod ang mga karapatan at kapakanan ng mga bata. “Magandang opportunity ito para maniwala sila sa sarili nila, na may boses din sila…. Mahalagang pinakikinggan at nirerespeto natin ang mga bata,” sabi ni ABS-CBN Foundation Managing Director Roberta Lopez-Feliciano. Sang-ayon ako sa kanyang sinabi. Naniniwala ako na sa puso ng Pasko ay ang pagmamahal at ligaya ng isang pamilya. At ang isa sa mga susi nito ay ang respeto na ibinibigay ng mga miyembro ng pamilya sa isa’t isa. Ang pakikinig, di lamang ng mga bata sa mga matatanda, kundi maging ang pagpapahalaga ng mga matatanda sa opinyon at ideya ng mga bata. [TOP ROW, L-R] Ernie Lopez, ABS-CBN Foundation Advocacy Ambassador; ako; Mark RJ Morfe, Bantay Bata 163 Operations Specialist; Levi Ambon-Rota, Bantay Bata 163 Program Head [BOTTOM ROW, L-R] Roberta Lopez-Feliciano, ABS-CBN Foundation Managing Director; Michelle Arville-Lopez, GDiaires Host; Lovely Rose Quezon, Bantay Bata 163 Partnerships Officer. Mga bata at pamilya bilang puso ng Pasko Kung paanong ang Belen, o ang Nativity scene, ang nagsisilbing isa sa mga pinakamahahalagang simbolo ng Pasko, dapat ding manatili ang pamilya at mga anak sa sentro ng ating mga pagdiriwang. Habang lumilipas ang mga taon at nag-iiba ang mga tradisyon, bilang mga magulang at mga guardian, tungkulin nating ibahagi ang diwang ito sa ating mga anak, para matiyak na nauunawaan nila na ang puso ng Pasko ay hindi nakasalalay sa materyal na mga bagay kundi sa pagsasama-sama at pagmamahalan ng pamilya. ___   Sundan ang aking social media accounts: Instagram, Facebook, YouTube, Tiktok, Twitter at Kumu. Ibahagi ang inyong mga mungkahi at reaksyon sa [email protected]. Panoorin ang Pamilya Talk sa  Facebook, YouTube, Kumu, at Jeepney TV (sa SkyCable Channel 9, GSat Direct TV Channel 55, at Cignal Channel 44, tuwing Sabado 5 p.m.)."
1,"Inaabangan na kung sino ang susunod na magkukumpirma ng kanilang breakup pagkatapos nina Xian Lim at Kim Chiu. Sina Richard Gutierrez at Sarah Lahbati na ba? Mainit na pinag-uusapan ang diumano’y hiwalayan ng mag-asawa. Lalo na at nag-post na naman ang nanay ni Sarah ng “We Love you so much Anak. No one can hurt you! I (am) ready to stand for you. being a human being i respect everyone’s rights.” Si Richard naman ay nag-post na kasama sina Tita Annabelle Rama and Tito Eddie Gutierrez at mga anak na si Zion and Kai. “Proof of life?,” aniya sa caption. Anyway, parang ang ganda ng breakup nina Kim at Xian, pareho silang nagpasalamat sa isa’t isa. Mukhang walang bitterness. Though ganundin naman sina Daniel Padilla and Kathryn Bernardo. Pero ang isang sure ng source, walang posibilidad na mabuo ulit ang KimXi tulad ng KathNiel, dahil moving forward na rin daw si Kim."
1,"May paandar sa katatapos na Rewind celebrity premiere sa SM North EDSA Cinema 7 nitong Biyernes, kung saan ni-request ng organizers na mag-selfie ang guests bago at pagkatapos ng screening para makita ang pagkakaiba ng mga mata nila. Sinunod naman ito ng mga bisita at ang iba pa nga ay nag-post ng before and after selfies nila. Nakakaiyak naman kasi talaga ang pelikula nina Dingdong Dantes at Marian Rivera. Talagang hindi mapipigilang lumuha sa mga eksena at tatatak sa isip mo na maging mabait na lang dahil walang rewind ang oras. Hindi mo maibabalik ang nakaraan. At laging nasa huli ang pagsisisi. At ang husay-husay ng mag-asawa rito as in nagkakaisa ang mga unang nakapanood na malakas ang laban sa major awards ng obrang ito ni Direk Mae Cruz-Alviar. Pero para kay Marian mas magaling ang mister niya. “Marami na akong napanood na pelikula niya pero ito talaga ang pinakamagaling siya,” pagdidiin ni Yan. Anyway, true enough, pagkatapos ng movie ay ang daming namumugto ang mata. Kahit si Ivana Alawi ay grabe ang iyak, ganundin si Alexa Ilacad, Kiray at marami pang iba. Hindi ko natitigan ang mata nina Madam Charo Santos, Jessica Soho, Malou Santos, Cory Vidanes, Direk Irene Villamor, Gabbi Garcia, Khalil Ramos, Kyline Alcantara, Pepe Herrera (na ang galing din sa pelikula) at marami pang iba kung gaano karami ang naiiyak nila. Anyway, ngayong araw magbubukas sa mga sinehan ang sampung pelikulang kasali sa 49th edition ng MMFF. Abangan natin kung anong pelikula at madadagdagan ang sinehan at mababawasan. ‘Yun ang magiging basehan kung kumikita o hindi ang isang kasaling pelikula."
1,"Ibinahagi ng aktres at TV host na si Toni Gonzaga ang paalala sa kanya ng tatay na si Bonoy Gonzaga na hinding-hindi niya makakalimutan noong nagsisimula pa lang siya sa showbiz. Driver daw niya noon ang daddy niya. Binilin nito sa kanya na huwag siyang magtatanim ng sama ng loob dahil bibigat lang ang pakiramdam niya at mati-trigger siya sa maliit na bagay lang. Lagi raw nitong sinasabi na, “‘Kapag pikon ka, matampuhin ka, mapagtanim ka ng sama ng loob, matatalo ka sa buhay. Kasi, ang bigat ng magiging pamumuhay mo.’Palagi kang may bitbit. Laging sinasabi ng daddy ko ‘yun.” Kaya binigyang-pugay ng misis ni Paul Soriano ang mga magulang niyang sina Bonoy at Pinty dahil nagabayan daw siya ng mga ito kaya naging matino siya sa buhay. Bongga. Mga barko ng ‘Pinas, kawawa ang hitsura ‘pag katabi ang sa China ‘Pag nanood ako ng news lalo na ‘yung balita tungkol sa issue ng China sa West Philippine Sea talagang naloloka ako sa mga barko natin lalo na at katabi ng barko ng China. Gusto ko na ngang mag-fundraising para ma­kabili tayo ng magandang barko para matapatan ang mga barko nila. Minsan nga nagtabi ang mga barko, talagang parang kalawangin na ‘yung atin at bagong-bago ‘yung kanila. ‘Kalokah hah! Parang aping-api ‘yung barko natin. Pero sure akong mas matapang at mas matikas ang mga sundalo natin. Kaya nga lang sana magaganda rin ang mga barko natin para may laban tayo sa payanigan noh! Kaya ‘yung mga rich Filipino sana mag-donate para makabili tayo ng new boat para bongga. Huwag tayong patalo sa pagpapakitang-gilas noh! Pormahan pa lang, bonggahan na natin. Dapat ganun, ‘di ba."
1,"MANILA, Philippines — Puso at determinasyon ang magiging sandata ng bagong team na Capital1 Solar Energy para masungkit ang korona sa Premier Volleyball League (PVL) All-Filipino Confe­rence. Ititimon ng premyadong coach na si Roger Gorayeb ang Capital1 Solar Energy at kahit hindi ganun kahaba ang kanilang preparasyon ay sasandalan nito ang palaban na pag-iisip ng kanyang mga bataan. “In this league, time is a good investment conside­ring the level of competition. It’s very tough, so I am pinning my hopes on their big fighting hearts as we begin our journey,” ani Gorayeb sa naganap na team dinner noong Lunes kasama ang team owners na sina Mandy at Milka Romero. Medyo nag-aalala si Gorayeb sa kanyang mga bataan dahil halos wala pang dalawang Linggo nag­sasama-sama ang So­lar Spikers at malapit na magsimula ang paluan. “First two days of our practice, naririnig ko pa sila nagtatanong ‘ano nga name mo,’” nakangiting sabi ni Gorayeb. Pero malaki ang tiwala ni Gorayeb sa kakayahan ng kanyang players kaya umaasa itong maganda ang kanilang magiging performance sa pro league. “Gutom sila sa playing time so I am very sure they will give it their all each game. Lalaban sila ng sabayan sa mga established teams in the league,” ani multi-titled tactician na si Gorayeb. Sinabi rin ni Gorayeb na walang  “star factor” sa kanyang team sa ngayon. “No egos whatsoever for my team which is a mixture experienced players and young ones. Lahat sila iisa lang ang iniisip which is how to help Capitail1 win games and gain followers,” ani Gorayeb."
1,"MANILA, Philippines — Ipinaliwanag ni Gilas Pilipinas head coach Tim Cone ang pagpili nito sa kumbinasyon ng mga beterano at bagitong pla­yers para sa mga international tournaments na lalahukan ng tropa. Ayon kay Tim Cone, ma­raming matututunan ang mga batang players sa mga beterano na sa international events gaya nina June Mar Fajardo, CJ Perez, Scottie Thompson at Jamie Malonzo kasama pa si naturalized player Justin Brownlee. “We wanted the group that’s both veteran and young. One thing that helped in my career, you develop your team through young players. They improve and get better,” ani Cone. Bahagi ito ng long term goal ni Cone. “But if you want to win now, you win with the ve­terans, so we have a ve­teran group and we have a young group,” dagdag nito. Makakatulong ang mga beterano sa mga bagitong sina Japan B.League Asian imports Kai Sotto, AJ Edu at Carl Tamayo at reigning UAAP Season 86 MVP Kevin Quiambao. Paghahandaan ng Gilas Pilipinas ang pagsabak nito sa FIBA Asia Cup Qua­lifiers 2025 na magsisimula sa Pebrero 22 kung saan makakalaban ng tropa ang Hong Kong sa Tsuen Wan, Hong Kong. Hangad ni Cone na ma­hubog ang mga mi­yem­bro ng Gilas Pilipinas na maging versatile o pasok sa anumang posisyong ibibigay sa mga ito."
1,"MANILA, Philippines — Tuluyan nang inangkin ng San Miguel ang kanilang pang-29 korona. Tinapos ng Beermen ang Magnolia Hotshots, 104-102, sa Game Six ng Season 48 PBA Commissioner's Cup Finals kahapon sa Smart Araneta Coliseum. Itiniklop ng San Miguel sa 4-2 ang kanilang best-of-seven championship series ng Magnolia para makopo ang titulo na huli nilang natikman noong 2022 matapos pagharian ang Philippine Cup. Tatlong krusyal na three-point shots nina Jericho Cruz, Chris Ross at Best Player of the Conference CJ Perez sa dulo ng fourth quarter ang nagbigay sa Beermen ng 103-99 abante sa natitirang 48.7 segundo. Isinuko ng Hotshots ang naitayong 98-92 bentahe sa 2:25 minuto ng laro mula sa ikaapat na triple ni Paul Lee. Huling nagbanta ang Magnolia sa 102-103 galing sa tres ni Aris Dionisio sa nalalabing 20.1 segundo kasunod ang free throw ni Cruz sa huling 1.6 segundo para selyuhan ang panalo ng SMB."
1,"MANILA, Philippines — Magsisimula na nga­yong araw ang training camp ng Gilas Pilipinas sa Inspire Sports Academy sa Calamba, Laguna para paghandaan ang FIBA Asia Cup 2025 Qualifiers. Tiniyak ni Gilas Pilipinas head coach Tim Cone na solido at balanse ang kanyang tropa na binubuo ng pinagsamang beterano at mga batang players. Ayon kay Cone, naka-pattern ang pagbuo nito ng lineup sa parehong sistema na ginamit nito noong 1998 nang hawak nito ang Centennial Team. Alam ni Cone na mala­king sugal ang pagpili ng 12 players lamang sa lineup dahil sa posibilidad ng injuries at iba pang factors. “This time we go with the 12, and obviously, there’s gonna be injuries, age factor, chemistry factor, preparations and attitude factors whatever. But the idea of getting the 12, and with minimum disruption, they know who they are,” ani Cone. Gayunpaman, nanini­wala si Cone na ito ang pinakamatikas na koponan kung balanse ang pag-uusapan. Masaya si Cone na suportado ng PBA ang programa ng Samahang Basketbol ng Pilipinas. “Balance-wise, we put the best team together. We had the full support from the PBA to get the players we wanted. We then had more of a tryout phase that was something new to us,” ani Cone. Nais ni Cone na manatiling solido ang buong team sa loob ng apat na taon gaya ng ginagawa ng Iran men’s basketball program na nakahubog ng mga tulad nina Hamed Haddadi at Nikkhah Bahrami. “They (Iranians) kept the team together despite their league. They kept the team together, and they dominated the Asian circuit for 8 to 10 years with Haddadi in their group,” ani Cone."
1,"MANILA, Philippines — Patuloy na ginagawa ng Pilipinas ang lahat para maresolba ang “exploration issues” sa South China Sea para muling makapagsimula ng bagong ‘energy exploration projects’ na siyang pagkukunan ng kailangang enerhiya ng bansa. Ito ang sinabi ni Pangulong Ferdinand “Bongbong” Marcos Jr. sa panayam sa kanya sa Japan matapos na matanong tungkol mga isyu sa West Philippine Sea (WPS) at Malampaya gas field. Ayon sa Pangulo, ang tensyon sa South China Sea ay tumaas sa halip na mawala nitong mga nakaraang buwan at bagamat muling nag-uusap ang Pilipinas at China tungkol sa joint exploration ng gas at langis sa South China Sea ay napakaliit pa rin ng progreso nito. “We are still at a deadlock right now”, ayon pa kay Marcos at iginiit na ang Pilipinas ang may karapatan na mag-exploit ng reserbang enerhiya sa WPS. Iginiit pa ng Presidente na hindi bahagi ng conflict area ang Malampaya gas field dahil bahagi pa rin ito ng exclusive economic zone ng bansa kaya malinaw na teritoryo pa rin ito ng Pilipinas. Sinabi pa ni Marcos, na napakahalaga ng ­Liquified natural gas (LNG) sa bansa lalo na sa ginagawang transition sa renewable energy kaya kailangang masiguro ang sapat na supply para sa pagsusulong ng bansa. Bunsod nito kaya kailangan na magpatupad ng hakbang para masigurong sapat ang supply ng LNG habang ginagawa ang pagpapalit sa paggamit ng malinis na eherhiya."
1,"MANILA, Philippines — Kakaliskisan agad ang dalawang bagong teams na Strong Group at Capital1 Solar Energy sa opening day ng Premier Volleyball League (PVL) All-Filipino Conference sa Pebrero 20 sa Philsports Arena sa Pasig City. Unang hahataw ang Strong Group na mapapalaban sa Petro Gazz sa alas-4 ng hapon na susundan ng laban ng Solar Energy at Chery Tiggo sa alas-6 ng gabi. “The 12-team field for this season is as strong as ever, and we’re thrilled to witness the extraordinary talent and competition that each team brings to the court,” ani PVL President Richard Palou. Makakasama ng apat na tropa ang defending champion Creamline, Akari, Choco Mucho, Cignal, Farm Fresh, Gale­ries, Nxled, Chery Tiggo at PLDT Home Fibr. Magpapatuloy ang aksyon sa Pebrero 22 tampok ang laban ng Galeries High Risers at High Speed Hitters sa alas-3, at ng F­lying Titans at Chameleons sa alas-6 ng gabi. Sisimulan naman ng Cool Smashers ang pagdepensa sa titulo sa Pebrero 24 sa Smart Araneta Coliseum kung saan makakalaban nito ang Farm Fresh Foxies sa alas-6 ng gabi. Nakatakda ang mga laro tuwing Martes, Huwebes at Sabado. Ang apat na mangungu­nang koponan ang magla­laban-laban sa round-robin semifinals kung saan ang dalawang mangunguna sa semis ang papasok sa best-of-three finals. “The PVL is not just a league; it’s a spectacle that will air for every Filipino all over the world. Pilipinas Live will bring unprecedented coverage of the games, providing fans with an immersive experience and showcasing the top talents that the league has to offer,” ani Cignal TV First Vice President Channel and Content Management Sienna Olaso."
1,"MANILA, Philippines — Nagbabala sa publiko si Bureau of Immigration (BI) Commissioner Norman Tansingco sa bagong modus ng mga scammers na nani­ningil ng bayad para sa pagpaparehistro sa “electronic travel declaration system (eTravel)” ng ahensya. Pinaalala ni Tansingco na libre ang pagpaparehistro sa eTra­vel at dapat maging maingat ang mga biyahero sa pagbabayad ng mga fees sa mga scammers na gumagamit ng mga pekeng websites. “The eTravel registration process is absolutely free of charge. We, therefore, advise the traveling public to register only in the government’s official website at https://etravel.gov.ph.,” ayon kay Tansingco. Kung may maeengkuwentro na indibidwal na nagpapabayad para sa pagpaparehistro, inabisuhan ng BI ang mga biyahero na iulat ito sa Cybercrime Investigation and Coordinating Center (CICC) sa pamamagitan ng website na https://cicc.gov.ph/report/. Ang babala ay makaraan ang mga ulat na ilang pasahero sa mga airports ang nag­reklamo nang hindi tanggapin ang QR code nila at iginiit na nakapagparehistro na sila sa eTravel platform at nagbayad pa mula P3,000 hanggang P5,000. Inilunsad ang eTra­vel noong nakaraang taon para magsilbing isang “data collection platform” para sa mga dumarating at umaalis na pasahero. Ito ay para palakasin ang “border control, health surveillance at economic data analysis” ng bansa."
1,"MANILA, Philippines — Arestado ang isa sa dalawang holdaper na nambiktima sa isang taxi driver makaraang masakote ng mga pulis nang hindi kaagad makatakas dahil sa wala sa kanila ang marunong magmaneho ng sasakyan, kamakalawa ng gabi sa Intramuros, Maynila. Kinilala ang nadakip na suspek na si Jhonas Lagsa, alyas “Jun”, 26-taong gulang, isang delivery rider, at nakatira sa Pildera St., Brgy. 192, Pasay City. Pinaghahanap naman ang kaniyang kasamahan na si Dave Dumaol, alyas “Par”, 18, nakatira rin sa Pasay City.Sa ulat ng Ermita Police Station 5, alas-12 ng Martes ng hatinggabi nang holdapin ng dalawang salarin ang taxi driver na hindi na kinilala ng pulisya. Isinakay ng taxi driver ang mga suspek sa Baclaran, Parañaque City at nagpahatid sa may Intramuros. Pagsapit sa madilim na bahagi ng Intramuros, nagdeklara ng holdap ang mga suspek. Tinangay nila ang P4,000 na kita ng tsuper, saka siya pinalabas ng taxi. Napansin naman ng biktima na tila hindi marunong magmaneho ng kotse ang mga suspek. Maya-maya pa, bumaba ng sasakyan ang dalawa at nagsitakbo sa magkahiwalay na direksyon. Masuwerteng agad na nakahingi ng saklolo ang biktima sa mga nagpapatrulyang pulis sa Intramuros. Agad nagkasa ng operasyon ang mga pulis at nasakote si Jun. Narekober sa kaniya ang isang gun replica na ginamit sa panghoholdap at isang cellular phone, habang hindi na nabawi ang perang hinoldap na tangay ng nakatakas na suspek."
1,"Noong Disyembre 5, inilabas ang 2022 Program for International Student Assesment (PISA) na nagsasabing mahina ang mga Pilipinong estudyante edad 15 sa Science, Math at Reading Comprehension. Itinurong dahilan sa kahinaan ng mga estudyante ang kahirapan, kawalan ng nutrients sa kinakain, siksikan sa classroom at kakulangan ng mga mahuhusay na guro. Pero meron pang isang dahilan kaya mahina ang mga estudyante sa mga nasabing larangan o asignatura. Ayon sa assessment ng PISA, ang bullying ay isa sa mga dahilan. Isa sa tatlong estudyante na may edad 15 ang nakararanas ng pambu-bully mula sa kanilang kaklase. Nangyayari ang pambu-bully minsan sa isang linggo. Ayon sa PISA, kabilang sa nararanasang bullying ang pagnanakaw, pagtatago o pagsira sa gamit ng estudyante, pananakit gaya ng panununtok at pananabunot, pagkakalat ng tsismis o masasamang balita laban sa estudyante at hindi pagbibilang dito sa mga group activities. Ang pinakamaraming naitalang pambu-bully na naitala ng PISA ay noong 2019 kung saan, lumabas na 6 sa 10 teenager ang regular na binu-bully sa mga paaralan. Ayon sa PISA, sa mahigit 7,000 Filipino students na 15 taong gulang, 65% rito ay binu-bully ng ilang beses sa loob ng isang buwan. Nang magsagawa ng pagdinig ang Senate Committee on basic education noong nakaraang Pebrero 2023, ibinunyag ni Sen. Sherwin Gatchalian, chairman ng komite, na 17.5 milyong estudyante sa bansa ang nakararanas ng pambu-bully. Ang binulgar ni Gatchalian ay kinumpirma rin ng Child Protection Network Foundation (CPNF). Ayon pa kay Gatchalian, lumalabas na ang Pilipinas ang nangunguna sa mahigit 70 bansa pagda­ting sa bullying na may edad 13-17. Sa kabila na maraming estudyante ang nabu-bully, tila wala namang ginagawang hakbang ang Department of Education (DepEd) para malutas ang problemang ito. Hindi naipatiutupad ang mga anti-bullying measures sa mga eskwelahan sa bansa. Kahit matagal nang nangyayari ang bullying, hindi gumagawa ng hakbang para makapag-hire ng mahuhusay na guidance counselor na tutulong sa mga estudyante kung bakit nangyayari ang bullying. Naniniwala kami na ang report ng PISA ukol sa rami ng nabu-bully ay hindi pa sapat. Marami pa at hindi lamang narereport dahil natatakot. Dahil din sa pambu-bully, mara­ming estudyante ang hindi pumapasok dahil nagkakaroon ng trauma sa nararanasang pambu-bully ng mga kaklase. Ang problema sa pambu-bully ay nararapat resolbahin ng DepEd. Kawawa naman ang mga estu­dyante—mahina na nga sa Math, Science at Reading Comprehension ay alipin pa ng bullying. Kilos DepEd!"
1,"Taong 2018 nang malaglag ang ipinagbubuntis ni Heart Evangelista. Kambal pa dapat ang magiging anak noon ng aktres at asawang si Chiz Escudero. Ngayong taon ay nakahanda na umanong magbuntis muli si Heart. Sa mga nakalipas na taon ay parang sariling dugo na ang turing ng aktres bilang madrasta sa mga anak ni Chiz sa dating asawa na sina Cecilia at Joaquin. Magkasintahan pa lamang noon sina Heart at Chiz ay talagang malapit na ang loob ng aktres sa kambal na anak ng senador. “I have such a good relationship with the kids. I have such a wonderful relationship with them. You know it’s different and it’s difficult especially because I’m very child-like. So, when I entered the relationship, I had the mind of a 16-year-old. So, it was very difficult for me to be more patient. I didn’t give them the gift of life but they gave me the feeling of really what love is and they really accepted me. For them to trust me and for Chiz to trust me. It was a good practice as well,” pagbabahagi niya. Samantala, mga sariling anak din ang turing ni Heart sa kanyang mga alagang aso. “They’re my children. I also didn’t give the gift of life to them but they’re really something else. I’ve had a lot of dark moods in my life and Panda has saved me so may times. So, I’m really thankful for them. In fairness, hindi sila nagkakalayo ni Chiz sa unconditional love. I do shop a lot (for them). Bumibili ako shirts, sando. I do a lot of the online shopping for my dogs, even their treats. So, anything they want,” masayang pagtatapos ng aktres. KZ at Martin, mabubuwag na ang pagiging mag-ama! Sobrang excited na ni KZ Tandingan para sa pinakabagong season ng The Voice Teens na mapapanood na simula ngayong Sabado. Makakasama ni KZ bilang mga coach sina Martin Nievera at Bamboo Mañalac sa programa. “I am super excited na kasama ulit ako sa panibagong season ng The Voice. Although it’s my second season, it feels like parang the first time. I’m happy and excited siyempre may kaunting kaba pa rin,” nakangiting bungad ni KZ. Mahirap para sa Asia’s Soul Supreme ang proseso nangpagpili sa lahat ng sumabak sa blind auditions ng naturang singing competition. Mayroong payo si KZ para sa mga hindi nakapasa rito. “Challenging part is not turning. Always remember that rejection is a redirection to where you should be. Kumbaga kung hindi ka man nakapasok doon, ibig sabihin lang no’n there’s something better for you out there. Hindi ka man makapasok dito but you learn something new,” paliwanang ng singer. Ayon kay KZ ay talagang kaabang-abang din ang kanilang mga kulitan nina Martin at Bamboo ngayon season. “’Yung pagiging tatay at anak namin ni Sir Martin ay baka mabuwag na. Baka hindi na po kami magpansinan ni coach Martin after nito. So dahil sa The Voice may pamilyang mabubuwag na. Kahit si coach Bamboo, sa 11 seasons ni coach Bamboo, madami kayong first time na makikita nagagawin ni coach Bamboo. So kailangan n’yo abangan lahat ng episodes,” natatawang pagtatapos ng Asia’s Soul Supreme. (Reports from JCC)"
1,"MANILA, Philippines — Nasabat ng mga tauhan ng Bureau of Customs (BOC) sa Port of Clark ang nasa 10 pouches ng “gummy candies” na may sangkap na “cannabis”, kasama ang nasa 40 gramo ng Kush marijuana sa isang parcel mula sa New York, USA nitong Chinese New Year. Nabatid na idineklara na “sneakers” o mga sapatos ang laman ng parcel ngunit nang isailalim sa “x-ray scanning” at “K-9 sniffing”, nagkaroon ng indikasyon na may presensya ng iligal na droga. Dito isinailalim sa “physical examination” ang parcel at nadiskubre ang Kush marijuana at mga gummy candies. Dinala ang mga sampol nito sa Philippine Drug Enforcement Agency laboratory kung saan nakumpirma na iligal na droga ito. Naglabas na ang BOC ng Warrant of Seizure and Detention sa shipment dahil sa paglabag sa R.A. No. 10863 o ang Customs Modernization and Tariff Act (CMTA) in relation to R.A. No. 9165 o Comprehensive Dangerous Drugs Act of 2002. Pinuri ni District Collector Erastus Sandino Austria ang mga tauhan sa masusing pagbabantay laban sa mga kontrabando kahit sa panahon ng holiday. “BOC pledges to prevent smuggling and protect the country’s borders and our citizens’ well-being against the dangers of illegal substances that intends to penetrate our communities,” ayon kay Commissioner Bienvenido Rubio."
1,"MANILA, Philippines — Pinag-aaralan na ng Department of Transportation (DOTr) ang posibleng pagsasapribado ng operasyon ng EDSA Bus Carousel. Ayon kay DOTr Secretary Jaime Bautista, nakatanggap sila ng isang unsolicited proposal mula sa isang conglomerate, na hindi niya pinangalanan, para i-operate ang EDSA Carousel. Gayunman, sinabi ng kalihim na wala pa silang desisyon dito at sa halip ay pinag-aaralan nila ang posibilidad na magkaroon na lamang ng isang solicited proposal para sa proyekto. Kumuha na aniya sila ng consultant upang siyang maghanda ng terms of reference kagaya ng ginawa nila sa Ninoy Aquino International Airport (NAIA), upang ang mga mailagay na mga tuntunin at kondisyon ay yaong nais ng pamahalaan at talagang pakikinabangan ng mga mananakay. Idinagdag pa ni Bautista na nais nilang mapaghusay pa ang efficiency ng EDSA Carousel at mailunsad ang isang single standard para sa mga bus. Sa ilalim ng naturang single standard, ang lahat ng pintuan ng bus ay nasa kaliwa lamang, kung saan bababa ang mga pasahero, at magkakaroon ng mas mababang mga baitang. Nilinaw naman ni Bautista na wala siyang nakikinitang fare increase o pagtaas ng pasahe, sakaling maisapribado ang operasyon ng EDSA Bus Carousel."
1,"MANILA, Philippines — Puntirya ng defending champion Creamline at Cig­nal na maiselyo ang ka­nilang paghaharap sa finals sa paglarga ng Game Two ng kani-kanilang best-of-three semifinals series ng 2023 PVL 2nd All-Filipino Conference sa Philsports Are­­na sa Pasig City. Unang aarangkada ang HD Spikers laban sa Choco Mucho Flying Titans nga­yong alas-4 ng hapon, habang haharapin naman ng Cool Smashers ang Chery Tiggo Crossovers sa alas-6 ng gabi. Nahablot ng HD Spi­kers ang 1-0 bentahe sa serye matapos itarak ang 18-25, 23-25, 25-14, 25-19, 15-10 panalo sa Flying Ti­tans noong Huwebes. “We already know that this semifinals series will just have a one day interval for each game so we’re prepared for this. But we really need to recover well after this five-set battle,wika ni HD Spikers head coach Shaq Delos Santos. Bumandera sa panalo si outside hitter Ces Molina na humataw ng 23 points kasama ang 19 excellent digs at 16 receptions ka­tu­wang si Vanie Gandler pa­ra sa HD Spikers. “We’re going to stick with our game plan and study our opponents. For sure, my players have some suggestions in our plans of attack where we can score more points,” dagdag ni Delos Santos. Mas madali naman ang naging daan ng Cool Sma­shers na kinailangan lamang ng tatlong sets pa­­ra patumbahin ang Crossovers sa hiwalay sa se­mis match, 25-18, 27-25, 25-22. Wala pa ring bahid ang rekord ng Cool Sma­shers na sumulong sa 12-0 rekord sapul noong ele­minasyon. Ngunit hindi pa tapos ang laban. Nais nina Creamline aces Alyssa Valdez at Je­ma Galanza na mas ma­ging agresibo sila para ma­siguro ang finals seat. “The series is not over in just one game. We still need to work to win the series and improve ourselves. That’s what the coaches have been instilling on us, don’t settle,” ani Valdez."
1,"LAS VEGAS — Kuma­ma­da si LeBron James ng 30 points para banderahan ang Los Angeles Lakers sa 133-89 pagdispatsa sa New Orleans Pelicans para umabante sa championship game ng NBA In-Season Tournament. Haharapin ng Lakers para sa NBA Cup ang In­dia­na Pacers na kinuha ang 128-119 panalo sa Mil­waukee Bucks sa isa pang semifinals game. Kumpara sa mga tour­nament games, ang championship game ng Los Angeles at Indiana ay hindi ibi­bilang sa regular-season standings. “I think we are starting to get a feel for what we need to become a team for us to win basketball games, to be consistent,” sabi ni James. Nag-ambag si Austin Reaves ng 17 points para sa Lakers, habang humakot si Anthony Davis ng 16 points at 15 rebounds at may 15 markers si Taurean Prince. Pinamunuan ni Trey Mur­phy III ang Pelicans sa kanyang 14 points at may 13 at 10 markers sina Zion Williamson at Herbert Jones, ayon sa pagkakasu­nod. Kinuha ng New Orleans ang 30-29 bentahe sa first quarter, ngunit umiskor si James ng 11 points sa se­cond period para ibigay sa Los Angeles ang 40-33 kalamangan. At mula rito ay hindi na bumitaw ang Lakers. Samantala, nagtala si Ty­rese Haliburton ng 27 points at 15 assists para sa pagsibak ng Pacers sa Bucks. Nag-ambag si Myles Turner ng 26 points."
1,"MANILA, Philippines — Bigo man ang Total FC na makamit ang kauna-una­hang international title ay mas matimbang pa rin ang nakuha nilang eks­peryensa sa una nilang pag­sabak sa torneo sa ab­road. Naniniwala si Total football club chief benefactor at team manager Jeremy Tan­cangco sa kakayahan ng kanyang mga players. “They are more hungry as players. Losing in the fi­nals was heartbreaking for all of us, especially them. But knowing these players, I’m pretty sure they’ll work har­der to improve their game,” wika ni Tancangco. “We’ll continue to provide for these young pla­yers the best possible tournament for them to excel. Also the best training to prepare them for the big stage, meaning when they turn professional players, which is not far because some of them are now being recruited by football clubs abroad,” dagdag nito. Umabante ang Under-13 team ng Total FC sa finals ng Bangkok Inter­national Supercup 2023 kung saan sila natalo sa host team Ascot FC, 1-2. Ito ang parehong tropa na tinalo ng Total FC, 3-0, sa preliminary round. May mga koponan din ang Total FC sa U-9 at U-11 divisions."
1,"KUMIKILOS na ang local government units (LGUs) laban sa Philippine offshore gaming operators­ (POGOs). Nakikita na nila ang masamang dulot ng POGOs­ sa bansa kung saan nagiging balwarte na ng mga kriminal. Kung anu-anong krimen ang hatid ng POGOs­ dahilan para matakot ang mga dayuhan at layuan ang Pilipinas. Ipinatigil na ng Pasig City ang POGOs, e-bingo at iba pang e-games. Ayon kay Pasig City Mayor Vico Sotto, binigyan ng isang taon ang mga operator ng POGOs at e-bingo na nagtapos noong Disyembre 2023. Una nang nangako si Sotto noong 2022 na bubuwagin niya ang POGOs at e-bingo. Ipinag-utos ni Sotto sa Bureau of Permit and Licensing Division at sa pulisya na isara ang mga establisimyento. Ang Pasig ang ikalawang lungsod sa Metro Manila na ipinagbawal ang POGOs. Una ay ang Valenzuela na ibina­wal ang POGOs noong Hulyo 4, 2022. Sabi ni Mayor Wes Gatchalian, ayaw na niyang dumating sa punto na magkaroon ng isyu ang POGO sa kanyang siyudad. Marami umanong krimen ang hatid ng POGOs kaya ipinagbawal niya ito. Ang ginawa nina Gatchalian at Sotto ay maaaring tula­ran din ng iba pang mayor sa Metro Manila. Mas maganda kung ang mga mayor na ang magbabawal sa POGOs sapagkat masusubaybayan nila ang galaw ng mga ito. Hindi naman makagalaw si President Ferdinand Marcos­ Jr. sa isyu ng POGOs sapagkat sinabi niya minsan na naghihintay pa siya nang magandang dahilan para ito suspendihin. Sa kanyang sinabi, hindi pa ba sapat ang mga nangyayaring krimen na may kaugnayan sa POGOs para ipatigil ang mga ito. Mula nang mag-operate ang POGOs sa bansa noong 2017, marami nang krimen na kinabibilangan ng pagpatay, kidnapping, human trafficking, crypto scam, money laundering, prostitution at iba pa ang naganap. Sa halip na ang matutukan ng Philippine National Police ay ang kapakanan ng mamamayan, ang mga krimen na hatid ng POGOs ang binabantayan. Bukod sa krimen, hindi nagbabayad ng buwis ang mga POGOs kaya walang naitutulong sa pagbangon ng ekonomiya ng bansa. Perwisyo at hindi benepisyo ang dulot ng POGOs. Maraming mambabatas ang pabor na buwagin na ang POGOs sapagkat ayon sa kanila, walang napapakinabang dito kundi ang pagdami ng krimen. Sampung senador ang nagpahayag na dapat nang buwagin ang POGOs. Nagsumite na ng report ang mga senador na nagdedetalye na hindi nagbabayad ng buwis ang karamihan sa POGOs. Nakadetalye rin sa report ang lawak ng krimen na mga nangyari mula nang mag-umpisa ang POGOs sa bansa. Dapat pa bang maghintay nang magandang dahilan­ para buwagin ang POGOs?"
1,"MANILA, Philippines — Mapapalaban si Asian Games gold medalist at Asian record holder Ernest “EJ” Obiena sa magkakahiwalay na indoor tournaments sa Europa. Sasabak ang world No. 2 pole vaulter na si Obiena sa tatlong malalaking torneo bilang paghahanda nito sa Olympic Games na idaraos sa Paris, France sa Hulyo. Sisimulan ni Obiena ang indoor season sa pag­lahok nito sa Memorijal Josip Gašparac tournament na gaganapin sa Pebrero 20 at 21 sa Osijek, Croatia. “Joining the indoor season party next week in Osijek, Croatia,” ani Obiena. Maliban sa Croatia, darayo rin si Obiena sa Berlin, Germany para naman magpartisipa sa ISTAF Indoor 2024 event na idaraos naman sa Mercedes-Benz Arena sa Pebrero 23. “A few more stuff,” ani Obiena. Nakapasok sa Paris Olympics ang reigning Athlete of the Year na si Obiena matapos maabot ang Olympic standard na 5.82 meters sa Bauhaus Galan sa Stockholm, Sweden noong nakaraang taon."
1,"Maapektuhan kaya ang kontrata ng TAPE Inc. sa GMA 7 matapos manalo sina Tito Sotto, Vic Sotto and Joey de Leon sa Intellectual Property Office of the Philippines? Kinansela nga IPOPHIL ang trademark registration ng TAPE Inc. para sa Eat Bulaga. Papalitan na kaya ang title na E.A.T. sa TV5 ng TVJ? Ang E.A.T. magiging EB na ulit? Baka raw kasi magkaroon ng ground na i-terminate ang Eat Bulaga kung mag-iiba na nga ang title nito dahil Eat Bulaga ang nakalagay sa kanilang kontrata sa GMA 7 ayon sa isang source. Sa December 2024 pa ang expiration ng contract ng TAPE Inc. sa GMA 7 para sa nasabing programa. “Matagal pa kasi ang expiration ng contract nila, December 2024 pa, so saka na lang siguro mag-uusap about renewal. “Siyempre may negotiations ‘yan,” pahayag ni Ms. Annette Gozon-Valdes nang maka-lunch chikahan namin kamakailan. Anyway, bukas ay may interview kami sa TVJ at doon daw sila magk­ukwento ng iba pang mga detalye tungkol sa pagkapanalo nila sa IPOPHIL. Though baka iapela ito ng TAPE Inc. sa korte. Sakop ng decision ng IPOPHIL ang lahat ng mark ng programa : “Based on the foregoing and considering that Petitioners are the originator of the EAT BULAGA mark, this Bureau resolves to grant Petitioners petition to cancel Certificate of Registration No. 4-2011-005951 for the mark “” for use on “paper, cardboard and goods made from these materials, not included in other classes; printed matter; bookbinding material; photographs; stationery; adhesives for stationery or household purposes; artists materials; paint brushes; typewriters and office requisites (except furniture): instructional and teaching materials (except apparatus): plastic materials for packaging (not included in other classes); printers’ type; printing blocks” under Class 16, “leather and imitations of leather, and goods made of these materials and not included in other classes; animal skins, hides; trunks and traveling bags; umbrellas, parasols and walking sticks; whips, harness and saddlery” under Class 18, “household or kitchen utensils and containers; combs and sponges; brushes (except paint brushes); brush-making materials; articles for cleaning purposes; steelwool; unworked or semi-worked glass (except glass used in building); glassware, porcelain and earthenware not included in other classes” under Class 21 and “clothing, namely, jackets, coats, vests, t-shirts (with/without collar), polo shirts, blouses, jerseys or sports t-shirts, sandos or tank tops, shorts, pants, jeans, dresses, skirts, scarves, shawls, bandanas and belts; footwear, namely, slippers or flip-flops, sneakers, shoes, sandols, slip-on socks* under Class 25.” Mabilis naman nag-trending ang #EatBulaga kahapon dahil nga pinag-usapan ang tungkol dito. Maaalalang naglabas ng official statement ang TAPE, Inc. kaugnay ng reklamong copyright infringement na isinampa nina Tito, Vic and Joey laban sa TAPE at sa GMA 7. Sa ulat, ayon sa statement ng legal counsel ng TAPE, Inc. na si Atty. Maggie Garduque ay hindi pwedeng ireklamo ng copyright infringement ang kumpanya dahil ito ang registered owner ng pangalang Eat Bulaga, gayundin ang design ng logo nito. Pero ayon sa IPOPHIL hindi napatunayan ng TAPE na nanggaling sa kanila ang title habang naipaliwanag ng TVJ na utak nila ito. Lindol, nakaapekto sa party Grabe ang lindol kahapon. Ang lakas. In fact, dahil ang lakas nga pinalabas ang mga empleyado sa maraming matataas na building, kaya’t nag-decide rin ang GMA 7 na i-cancel muna ang zoom Christmas party for the press. Bilang bahagi ng protocol ay pinalabas ang lahat ng empleyado ng GMA 7."
1,"MANILA, Philippines — Inatasan ni Pangulong Ferdinand Marcos Jr. ang Department of Agriculture (DA) na siguruhin ang katata­gan at supply ng mga pangunahing pagkain sa gitna ng El Niño phenomenon. Sa press briefing sa Malakanyang matapos ang kanilang sectoral meeting sa Pangulo, tiniyak naman ni DA Secretary Francisco Tiu Laurel Jr. na mayroong sapat na supply ng pangunahing commodities sa bansa. Samantala, nasa P141 milyon ang nasirang palayan habang nasa P10 milyon sa mais sa El Niño. Paliwanag ni Presidential Communications Office (PCO) Assistant Secretary at Task Force El Niño spokesman Joey Villarama, na ang mga nasirang palay at mais ay mula sa Regions 6 at 9 at maituturing na maliit na halaga lamang. Sa kabila nito, tiniyak ni Villarama na sapat ang supply ng bigas at iba pang pagkain sa bansa sa kabila ng nararanasang tagtuyot. Sinabi ng PAGASA na aabutin ng hanggang Abril ang panahon ng tagtuyot. Samantala, mula sa dating 50 ay nasa 41 na lamang ang mga lalawigan na tinamaan ng El Niño."
1,"Naging national issue itong breakup nina Daniel Padilla at Kathryn Bernardo. Nang in-announce nila ito sa kanilang social media account, ang bilis ng mga pangyayari. Kaagad na nag-trending ito at tinabunan ang iba pang mahahalagang balita, kagaya ng pag-postpone ng biyahe ni Pres. Bongbong Marcos sa Dubai. Itinaon pa sa pag-alala sa kaarawan ng bayani nating si Andres Bonifacio. Kaya raw pala, inilipat ang holiday nung Lunes dahil sa mismong Bonifacio day pa in-announce ang matagal nang pinag-uusapang breakup. May nagsa-suggest pang gagawing KathNiel break-up day ang Dec. 1, na ito naman talaga ang araw na ipinagdiriwang ang World AIDS Day. Ang dami nang nakisakay, at siyempre nagluksa ang milyun-milyong KathNiel fans. Naloka nga kami sa post ni Jerald Napoles na ipinakita niyang umiiyak ang girlfriend na si Kim Molina habang pinapanood ang balita sa telepono. Pero ang isa tinamaan nang matindi ay si Andrea Brillantes na tinuturong dahilan ng hiwalayang Kathryn at Daniel. Grabe ang panlalait at pagmumura ang binabato sa kanya sa kanyang Instagram account. Ang isang IG post niya ay mahigit 15K ang comments na walang kinalaman sa kanyang ipinu-post kundi sa pagkasangkot niya sa isyu ng KathNiel. Pati ang ilang endorsements nito ay apektado at meron pa silang pinapa-trending na #CancelAndreaBrillantes. May ilang rason kaming naririnig na dahilan ng hiwalayan, pero na-focus kay Andrea. Sa kanya napunta ang lahat ng sisi sa nakakalungkot na hiwalayan ng isang relasyong inabot ng 11 na taon. Ang isa pang nakakaloka, kung anu-ano ang naiisip ng mga tao na memes na may kaugnayan sa paghihiwalay ng sikat na loveteam. Michelle, naghihintay ng sign kung sasali ulit sa beauty contest Hindi isinasara ni Michelle Marquez Dee ang posibilidad na sumali siya uli sa isang beauty competition, kahit sinasabi ng ibang kababaihang, itong Miss Universe na ang pinaka-highest level na puwede nilang salihan. Si Michelle ang tipong lahat ay idinadaan sa signs na dumarating sa kanya. Aniya, “Ako, I’m the type of person that always looks for signs. Kahit ang pagsali ko sa Miss Universe 2023, I had to wait for a sign from the Universe to join. Hindi ko talaga siya masasagot. “Of course, I would love to say na ito na ‘yung katapusan. Pero you’ll never know what life throws at you. Ako, I’m just going to accept any opportunity that presents itself, and always keep an open mind. But of course, hindi ko alam kung kaya ko pang lumaban ulit. Medyo pagod na po. But, I’m just happy that all of you are proud.” Marami naman ang naka-line up kay Michelle na gagawin niya sa GMA 7. Nang humarap siya sa entertainment media ay sinabi na niyang isasama siya sa season 2 ng Black Rider, at excited siya rito dahil nagmo-motor siya. Para sa kanya, wala pa siya sa level na mamimili na ng mga project. Pagdating sa nakaraang Miss Universe, maingat ang mga sagot niya lalo na itong kay Miss Anne Jakrajutatip na para sa amin, kung anu-anong ka-cheapan na lang ang pinaggagagawa nito. Nasa gitna pa ng mainit na isyu ang kumpanya, nung ginagawa ang Miss Universe, pero hindi naman daw nagpaapekto diyan si Michelle. Hindi naman daw siya nagkaroon ng madalas na interaction sa naturang Miss Universe organizer. Nalungkot lang daw siya sa pag-alis na ni Miss Paula Shugart."
1,"Ang bongga naman ng anak nina Dra. Vicki Belo at Hayden Kho na si Scarlet Snow Belo na isang little Dalagang Pilipina sa kanyang latest look. Nagsuot siya ng traditional attire kung saan makikita sa kanyang litrato ang white top na suot niya na tila baro’t saya na tinernuhan niya ng isang yellow plaid sash. May event pala sa kanilang school na Filipiniana Day kaya ganoon ang kanyang suot pati na ang kanyang mga kaklase. Kaya’t nagtanong siya sa kanyang post kung ano ang mga bagay na puwede niyang ibahagi sa mga kaklase na hindi pa alam ng mga ito. Caption niya sa kanyang litrato suot ang Filipiniana, “It’s Filipiana Day in our school and I get to share our wonderful Filipino culture with my classmates. What do you think I can share with them that they don’t already know?” May dagdag pa siyang tanong sa kanyang caption kung saan hindi raw nito alam ang paggamit ng salitang ‘naman’ na madalas gamitin ng mga Pilipino na tinulungan naman siya ng netizens. “(Btw, I still can’t explain what ‘naman’ means, so if you know the answer please help.)” Ang cute talaga ng anak nila Dra. Vicki na hirap siguro sa Tagalog pero willing itong matuto. Isa pang kahanga-hanga rito ay may iba pa itong alam na lenggwahe gaya ng Chinese. Unti-unti na rin itong nakikilala bilang fashion personality na naranasan nang rumampa sa fashion show, at bukod doon talented pa ito na mahilig ding kumanta, sumayaw at magsulat. Ang bongga naman talaga ni Scarlet na lutang na rin ang ganda habang lumalaki. Hindi imposible kung sakaling pasukin din nito ang showbiz."
1,"Masayang-masaya si Vina Morales sa kanyang buhay pag-ibig ngayon. Naibahagi na ng singer-actress sa publiko sa pamamagitan ng Instagram ang mga larawan nila ng kasintahang si Andrew Kovalcin noong isang buwan. “I am happy. My Christmas is full of love. All these years kasi I wasn’t vocal about my personal life. Maybe it was the right time na nag-post ako. Ang daming nagtatanong and everyone is happy. Kasi how I also met him 22 years ago. Hindi natin alam, wala naman akong control over my life. Kung saan na lang ako dadalhin pagdating sa personal life ko, sa lovelife ko. Susunod na lang ako kasi ayaw ko nang ipilit ‘yung hindi pwede. Gawain ko ‘yan no’ng kabataan eh, pinipilit ‘yung hindi naman para sa akin. And I realized whatever God takes me sa buhay pag-ibig, doon ako. Susunod ako sa Kanya kasi ayaw ko nang patagalin pa. Gusto ko ‘yung sa Kanya manggagaling para tuluy-tuloy na,” makahulugang pahayag ni Vina. Bukod sa Instagram ay aktibo rin ang singer-actress sa paggawa ng sariling content sa TikTok. Para kay Vina ay ipinapakita lamang niya sa kanyang 1.5 million followers ang kanyang tunay na ugali. “Kasi ‘yon lang ang platform ko na gusto kong i-share sa kanila kung wala man akong show. Doon ko napapakita ‘yung being me. Wala lang, minsan nangungulit ako sa kanila. Kumakanta ako, sumasayaw ako, nagbibisaya ako so tuwang-tuwa naman ‘yung mga Bisaya. Kung ano ‘yung nakikita n’yo sa TikTok ko, ako ‘yon. Nangungulit ako minsan kaya pasensya na. Kaya sabi ko for fun only. Thankful naman ako na sinusuportahan nila ‘yung TikTok ko,” paglalahad niya. Samantala, magiging special guest si Vina sa David Pomeranz Coming Home 40th Anniversary Concert Tour. Gaganapin ito Newport Performing Arts Theater ng Newport World Resorts sa Dec. 8. Ang international singer pa raw mismo ang tumawag kay Vina upang maging panauhin sa naturang concert. “I am grateful na napasama ako sa isa sa mga guest ni David Pomeranz. Nagkaroon kami ng back-to-back concert abroad for this year, in San Jose and L.A. Then he called me personally and he asked me kung pwede ako mag-guest, of course, siyempre. Kasi I became good friends with him. Napakabait na tao, napaka-down to earth. Ewan ko lang po kung mako-convince ko ulit siya na sumayaw, or makipag-TikTok with me. Looking forward ako sa concert niya and pasasayawin ko siya,” pagtatapos ng singer-actress. Jona, babalik na sa akting Noong Martes ay pumirma ng kontrata si Jona sa Viva Artists Agency. Malaki ang pasasalamat ng singer dahil maraming proyekto ang nakatakdang gawin sa mga susunod na taon. “Iba po ‘yung pakiramdam. Parang nao-overwhelm po ako na, ‘Ah, this is really happening.’ “Very thankful po ako and I’m excited sa mga gagawin ko dito sa Viva Artists Agency. Aside sa singing which is 18 years ko na pong ginagawa, gusto ko pong mag-venture ulit into acting. Parang nanumbalik po ‘yung interest ko sa pag-express ko sa sarili through acting. Hopefully, sa music side naman po, contributing vocals sa recording, sana in the future makapag-produce din po ako and makapagsulat ng sariling kanta. Pagdating naman po sa digital aspect, sana mas maging active and mai-open ko pa ‘yung personal life ko po sa mga fans. And of course sa concert scene din po, maging active po ulit,” pagdedetalye ni Jona. Matatandaang unang sumabak sa pag-arte ng singer noong 2005. Huli namang naranasan ni Jona na maging artista sa pelikulang Cattleya: An OFW Story noong 2014. “Last acting assignment ko po with Glaiza de Castro. May ginawa kaming indie film, Cattleya na shinoot po namin sa Hong Kong. Pinakaunang acting stints was GMA, kakapanalo ko pa lang no’n sa Pinoy Pop Superstar. Pinasabak nila ako sa acting kasama si Nadine Samonte, My Guardian Abby. Hanggang sa naging mag-partner po kami ni Gerald Santos sa I Love New York ni Ate Jolens (Jolina Magdangal) at Kuya Marvin (Agustin). It was really a good experience po,” kwento ng dalaga. Kahit nasa pangangalaga na ng Viva ay mananatili pa ring Kapamilya si Jona. “I’m still Kapamilya pa rin po. Kasi may mga ginagawa pa tayong programs like ASAP and It’s Showtime. Kumbaga nagdagdag lang po ako ng bagong ma­nagement ngayon,” paglilinaw ng singer. (Reports from JCC)"
1,"Binigyan na ng clearance ang Pasay City Eco-City Coastal Development para maipagpatuloy ang kani­lang reclamation projects sa Manila Bay. Ang pagbibigay ng clearance ay maaring maging dahilan­ para ipaggiitan din ng iba pang kompanya ang pagsasa­gawa ng kanilang reclamation. At kung mang­yayari ito, balewala ang kautusan ni Presidente Fer­dinand Marcos Jr. noong Agosto 7, 2023 na nagpapahinto sa lahat ng reclamation projects sa buong bansa. Dalawampu’t dalawang reclamation projects ang ipinatigil ni Marcos. Hindi umano maganda ang pamamahala at operasyon ng mga ito kaya niya ipinahinto. Pero nagbago ang ihip ng hangin at meron nang ma­ka­kapagsasagawa ng reclamation, apat na buwan makaraang ipag-utos na itigil ang reclamation projects. Anong nangyari? Ipinaliwanag naman ng Department of Environment and Natural Resources (DENR) at Philippine Reclamation Authority (PRA) na nakakuha ang Eco-City ng environmental compliance certificate (ECC) kaya naaprubahan. Dalawa ang reclamation projects ng Eco-City sa Manila Bay—ang “Pasay 265” at “Pasay 360”. Tiyak nang aalagwa ang reclamation projects hindi lamang sa Manila Bay kundi sa marami pang bahagi ng bansa dahil sa pagbibigay ng permiso sa Eco-City. Wala namang lakas o “ngipin” ang DENR para mapi­gilan ang mga kompanya. Isa pa rin sa dahilan ay wala namang inilabas na Executive Order si Marcos Jr. Kung nag-isyu ng EO tiyak na may kapangyarihan ang kautusan. Dahil sa salita lang niya idinaan ang pag-uutos sa suspension ng reclamation projects, madaling balewalain. Tiyak ding magpapatuloy ang mga isinasagawang seabed quarrying sa dalampasigan ng Cavite. Ang dred­ging operations sa nasabing probinsiya ang dahilan para maapektuhan ang pinagkukunan ng ikinabubuhay ng mga mangingisda. Sabi ng Pambansang Lakas ng Kilusang Mamamalakaya ng Pilipinas (Pamalakaya) marami silang nakitang dredging vessels sa Rosario, Noveleta, Tanza at Naic na nagpapatunay na ang kautusan sa pagpapatigil sa reclamation projects ay walang katotohanan. Ang patuloy na dredging operations ay nakaaapekto sa kabuhayan ng mga ma­ngingisda na umaasa sa Manila Bay. Mayroon ding reclamation projects sa Isla Verde sa Ba­tangas kung saan ginagawa ang liquefied natural gas terminals at power plants doon. Sa Isla Verde matatagpuan ang mayayamang coral reefs. seagrasses at marine fauna. Ang Verde Island Passage ay kilala sa mundo dahil sentro ng global shore-fish biodiversity. Magkaroon sana ng ngipin ang DENR at magpakita ng tapang sa mga kompanyang nagsasagawa ng reclamation na nakaaapekto sa kabuhayan ng mga mangingisda at sumi­sira sa kalikasan. Ito rin ang itinuturong dahilan nang malawakang baha sa Metro Manila at karatig probinsiya."
1,"MANILA, Philippines — Pinuri ni Senator Francis “Tol” Tolentino ang mga local government units (LGUs) na ginawaran ng National Nutrition Council (NNC) bilang Nutrition champion dahil sa pagiging huwaran sa pagpapatupad ng mga programa sa nutrisyon sa kani-kanilang nasasakupan. Ang pagpuri sa mga LGU ay ginawa ni Tolentino sa 2023 National Nutrition Awarding Ceremonies na ginanap noong Lunes sa Manila Hotel kung saan ay nagsilbi siyang panauhing pandangal. “This is a fulfillment of our country’s commitment to one of the Universal Declarations of Human Rights— the right to adequate food,” ayon kay Tolentino. Idinagdag ng senador na hindi ito mangyayari kung wala ang pagtutulungan, pagkakaisa, sakripisyo at pasensya hindi lang ng mga Barangay Nutrition ­Scholars, kundi pati na rin ng komunidad mismo kasama ang tulong ng LGU. Si Sen. Tol, isang hall of famer para sa Green Banner Seal of Compliance noong panahon niya bilang alkalde ng Tagaytay City, ay nagpaalala rin sa mga LGU na ipagpatuloy ang paglalagay sa kalusugan at nutrisyon bilang pangunahin nilang concern sa komunidad. “The awardees should remain as a continuing reminder for the entire nation that health and nutrition should be the topmost concern of all LGUs nationwide,” giit ng mambabatas. Dagdag pa rito, sinabi ng senador na ang hindi natitinag na pagsisikap ng NNC ay patunay ng nagkakaisang pananaw ng gobyerno na magbigay ng mabuting nutrisyon sa lahat ng Pilipino."
1,"MANILA, Philippines — Napuno na umano ang pasensiya ng isang mister sa kanyang misis kung kaya’t pinagtataga niya ito  hanggang sa mamatay nitong Lunes, Pebrero 12 sa Iloilo City. Kinilala ang biktimang si Emilyn Lasa, 50, nursing aide. Habang nadakip naman ang suspek at asawa nitong si Domingo, 56, at kapwa residente ng Barangay Bolilao, Mandurriao Iloilo City. Sa report ng Mandurriao Municipal Police Station, natagpuan na ang bangkay ng biktima sa likod ng Gaisano Capital Iloilo City Center (ICC) Mall na tadtad ng taga ng itak sa iba’t ibang parte ng katawan. Ayon sa pahayag ng anak na si Che-che, alas-6:00 ng umaga ay  magkasama ang kanyang mga magulang na umalis noong Lunes, subalit kinagabihan ay hindi na nakabalik pa ang kanilang ina. Hanggang natagpuan na lamang ang bangkay nito sa likod ng nasabing mall na tadtad ng taga sa ulo at iba pang parte ng katawan na naging sanhi ng agaran nitong kamatayan. Sumuko naman sa pulisya ang suspek at sinabing ginagawa lamang siyang robot ng kanyang misis at na­ging sunud-sunuran na lamang siya hanggang sa naubos na ang kanyang pasensya. Nakakulong nga­yon sa lock-up facility ng Mandurriao Police Station ang suspek at nahaharap sa kasong parricide."
1,"MANILA, Philippines — Magtutuos ang mga un­beaten teams na Cignal HD at Iloilo D’Navigators pa­ra sa men’s crown ng Phi­lippine National Volley­ball Federation (PNVF) Champions League. Ito ay matapos talunin ng HD Spikers ang VNS Ase­reht Griffins, 25-14, 25-15, 25-22, at gibain ng D’Navigators ang St. Benilde Blazers, 25-21, 25-16, 25-19, sa knockout semifi­nals noong Huwebes ng gabi sa Rizal Memorial Co­­liseum. Nakatakda ang gold medal match ng Cignal at Iloilo ngayong alas-5:30 ng hapon sa torneong inorganisa ni PNVF president Ra­mon “Tats” Suzara. Maglalaban para sa bronze ang VNS at St. Benilde sa alas-3 ng hapon. Sa classification mat­ches, binigo ng Savouge Spin Doctors ang Philippine Air Force, 25-21, 25-18, 25-18, at iginupo ng Philippine Army ang Philippine Navy, 25-23, 25-17, 25-17. Pag-aagawan ng Savouge at Army ang fifth place at paglalabanan ng Air Force at Navy ang se­venth at eighth spots para kumpletuhin ang final ran­kings ng eight-team men’s tournament."
1,"MANILA, Philippines — Pinamunuan ni ni Games and Amusements Board (GAB) chairman Atty. Richard S. Clarin ang professional boxing event ng Sanman Promotions noong Febrero 13 sa Midas Hotel and Casino sa Pasay City. Pumagitna sa main event ang panalo ni WBO No. 1, IBF No. 5 bantamweight at dating WBC/WBA interim champion Reymart Gaballo (27-1, 22 KOs) kontra kay dating WBA interim minimumweight champion Phai Pharob (35-4, 27 KOs) ng Thailand. Ang panalo ay magbibigay kay Gaballo ng karapatan para hamunin si WBO bantamweight title holder Jason Moloney ng Australia. Nagsilbi namang co-main event ang upakan nina KJ Cataraja (17-0, 13 KOs) at Jun Blazo (16-9-3, 12 KOs) na pinagwagian ng una via 8-round unanimous decision. ""The GAB congratulates our dedicated boxers and their undying passion to represent the country in the field of boxing. Mabuhay ang ating mga boksingero!"" sabi ni Clarin. Bahagi pa rin ito ng '3XPRO' advovacy ni Clarin na 'promote, professionalize, protect' ang Philippine sports."
1,"MANILA, Philippines — Pinayagan na ng National Security Council (NSC) na isagawa ng Atin Ito Coalition ang Christmas convoy sa West Philippine Sea at dumaan sa general vicinity ng Ayungin Shoal. Ayon kay NSC spokesperson Jonathan Malaya, hindi naman advisable na magtungo ang grupo ng mga sibilyan sa BRP Sierra Madre. “The planned Christmas convoy will pass through the general vicinity of Ayungin Shoal as far as practicable, on its way to other selected PH-occupied features to bring Christmas cheer directly to our troops assigned to those areas as well as to our fisherfolks,” ani Malaya. Nabatid kay Malaya na nagkaroon ng constructive dialogue ang mga opisyal ng NSC at Atin Ito Coalition kung saan napagkasunduan na hindi ituloy ang orihinal na plano na magtungo ang grupo sa BRP Sierra Madre dahil sa mataas na tensyon sa pagitan ng Pilipinas at China. Gayunman daraan na lamang sa general vicinity ng Ayungin Shoal at ibibigay ng grupo sa Philippine Navy at Philippine Coast Guard ang Christmas gifts at donation supplies para sa mga sundalo sa BRP Sierra Madre. Dadalhin ito ng tropa ng gobyerno sa susunod na rotation at resupply (RoRe) mission sa Ayungin Shoal. Pangunahing konsiderasyon ng NSC ay ang kaligtasan ng mga sibilyan dahil sa agresibong aksiyon ng China sa lugar. Samantala, magtutungo ang grupo sa Pag-asa Island upang mamahagi rin ng regalo sa mga naka-deploy na sundalo."
1,"MANILA, Philippines — Nakikipag-ugnayan na ang Department of Foreign Affairs (DFA) sa iba pang kaibigang bansa para matunton ang kinaroroonan ng isa pang nawawalang Pinay sa pag-atake ng militanteng Hamas sa Israel noong Oktubre 7. Sinabi ni DFA Undersecretary Eduardo de Vega, tinanong na rin nila ang kapwa OFW na si Jimmy Pacheco kung mayroon siyang kapwa Filipino na nakasamang na-hostage at tanging ang alam lamang ay wala siyang ibang kasamang hostage. Ito ay dahil hanggang ngayon ay hindi pa rin alam ang kinaroroonan ni Noralyn Babadilla kung ito ba ay nabihag din ng Hamas. Matatandaan na si Pacheco ay nabihag ng Hamas noong Oktubre 7 subalit napalaya rin nitong Nobyembre 24. Sa kabila nito umaasa pa rin si De Vega na magkakaroon ng himala para mahanap si Babadilla."
1,"MANILA, Philippines — Makakaranas umano ng tagtuyot ang Batangas, Cavite at Oriental Mindoro sa katapusan ng Disyembre 2023, ayon sa Philippine Atmospheric, Geophysical and Astronomical Services Administration (PAGASA). Ang kasalukuyang El Niño ay maaaring mas lalong tumindi sa mga susunod na buwan at magpatuloy hanggang sa ikalawang quarter ng 2024. Nasa 20 probinsya rin ang maaaring makaranas ng dry spell -  Ilocos Sur, La Union, Pangasinan, Apayao, Kalinga, Mountain Province, Ifugao, Benguet, Cagayan, Isabela, Nueva Vizcaya, Quirino, Aurora, Bulacan, Nueva Ecija, Pampanga, Tarlac, Palawan, Misamis Occidental at Sulu. Samantala, pitong probinsya ang inaasahang makakaranas ng dry conditions kabilang na ang Abra, Ilocos Norte, Batanes, Bataan, Zambales, Metro Manila, Occidental Mindoro at Antique. Nangyayari umano ang dry spell kapag may below normal na pag-ulan sa loob ng tatlong magkakasunod na buwan habang ang dry condition ay dulot ng dalawang magkasunod na buwan ng below normal na pag-ulan. Sa Disyembre, inaasahan ang below normal rainfall sa buong Northern at Central Luzon at sa western section ng Southern Luzon habang ang nalalabing bahagi ng bansa ay maaaring magkaroon ng normal na pag-ulan. Mayroon din umanong hanggang 2 bagyo ang maaaring pumasok bago matapos ang 2023 na inaasahang mag-landfall sa Bicol Region, Eastern Visayas, at Caraga."
1,"MANILA, Philippines — Mainit na tinanggap ni Senator Francis “Tol” Tolentino sa Lungsod ng Tagaytay ang mga mambabatas mula sa Brunei Darussalam, Canada, Mexico, South Korea, India, Malaysia at Thailand bilang bahagi ng 31st Asia-Pacific Parliamentary Forum (APPF 31) cultural tour segment. Malugod na sinalubong ng mga kultural na pagtatanghal ang mga delegado at sila’y hinainan ng mga lokal na delicacy para sa tanghalian sa Taal Vista. Sinundan ito ng paglilibot sa Tagaytay upang ipakita ang pamana ng lungsod. Nagsilbi bilang matagal na alkalde ng Tagaytay, ipinagmalaki ni Sen. Tolentino ang hospitality ng mga taga-lungsod na makikita sa napakalakas na turismo nito. “We pride ourselves with our hospitality. And we are honored to host you today,” ayon sa senador. Sinabi ng mambabatas na inaasahan niya ang mas matibay na ugnayan sa mga miyembrong estado ng APPF 31. “As we forge a united Asia-Pacific and share the vision of peace, prosperity, and innovation that could be appropriate for generations to come,” sabi ni Sen. Tol. Ang APPF 31 na inorganisa ng Senado at Kapulu­ngan ng mga kinatawan ng Pilipinas ay nagwakas noong Nobyembre 25 matapos pagtibayin ang 10 resolusyon na sumasaklaw sa resilient partnerships for peace, prosperity at sustainability."
1,"MANILA, Philippines — Sisimulan ng De La Salle University Lady Spi­kers ang pagdedepensa sa kanilang korona sa pag­sagupa sa Adamson University Lady Falcons sa paghataw ng Season 86 UAAP women’s volleyball tournament sa Mall of Asia Arena sa Pasay City. Magpapaluan ang La Salle at Adamson ngayong alas-4 ng hapon matapos ang bakbakan ng Ateneo Blue Eagles at University of the East Lady Warriors sa alas-2 ng hapon. Pakay ni Angel Canino at ng Lady Spikers na pa­nain ang back-to-back championship pero tiyak na dadaan sila sa butas ng karayom bago masungkit ang inaasam na titulo. Handa ang 20-anyos na si Canino na makipag­sa­­nib-puwersa kina Thea Ga­gate at Shevana Laput para mapanatili ang ka­ni­lang korona na naagaw nila sa National University Lady Bulldogs sa nakaraang season. Si multi-titlist chief tactician Ramil De Jesus ang ga­gabay sa La Salles. “Mas mahirap mag-defend ng title kaysa manalo ng championship sabi ni coach Ramil sa amin, kaya naka-focus kami sa training para depensahan iyong titulo sa Season 86,” sabi ng 5-foot-11 Se­cond Best Outside Spiker na si Canino. Mabigat ang magiging responsibilidad nina Canino, Gagate at Laput, ang Shakey’s Su­per League National Invitational MVP, sapagkat lumaro na sa pro league ang ibang tigasing kakampi nila sa nakaraang season. Pero naniniwala si Ca­­nino sa kakayahan nina Fifi Sharma, Justine Jazareno, Mars Alba at Jolina Dela Cruz para masikwat ang ka­nilang target na kampeo­nato. ("
1,"Halos naka-P3M pala ang kinita ng first day of showing ng I Am Not Big Bird na pinagbidahan ni Enrique Gil. Maganda na ito sa panahon ngayon na bumalik sa mahinang performance sa takilya ng mga pelikulang Tagalog. So far, ang medyo okay na kita sa takilya ay ang My Sassy Girl nina Toni Gonzaga at Pepe Herrera. Nung nag-showing nung Jan. 31 ang naturang pelikula hanggang sa Linggo, Feb. 4 ay kumita na ito ng mahigit P12M. Marami pang naiwang sinehan at pumapalo pa ito. Kaya masaya na ang producers. Sumunod itong I Am Not Big Bird na siguro nagustuhan ng mga tao ang ganung pagpapatawa. Sabi pa ng aming source, meron daw night crowd. Kaya parang pang-mature ang audience at puwede pang lumakas. Nakasabay nitong mag-showing ang Slay Zone nina Pokwang at Glaiza de Castro. Hindi siya pumantay sa kinita ng I Am Not Big Bird. Sabi naman nina Ken Chan at Glaiza de Castro na producers ng pelikulang ito, pursigido sila sa paggawa ng marami pang pelikula. Kaya sana tangkilikin itong first venture nila para lalo silang maengganyong gumawa pa ng pelikula. Showbiz couple hiwalayan, aabot sa korte! Iba’t-ibang emosyon ang naramdaman natin nung Valentine’s Day, base sa mga kuwentong nasusubaybayan natin. Sa It’s Showtime naging emotional si Kim Chiu sa segment nilang EXpecially For You na kung saan nagpahanap ang anak ng ka-date sa kanyang ina. Bahagi ‘yun ng pag-move on ng kanyang ina pagkatapos mawala ang kanyang ama. Sabi ni Vice Ganda, huwag i-judge ang isang tao kung gustong mag-move on sa isang paghihiwalay. Nagdugtong si Kim Chiu ng sariling opinyon na dapat irespeto ang desisyon ng isang tao kung gusto nitong mag-move on agad. “Saka lahat na nangyari sa buhay natin, hindi naman ‘yun by chance o by accident. Lahat naman na nangyayari sa buhay natin is written and ginawa na ‘yun bago pa man tayo ipinanganak. So, mas madaling tanggapin ang lahat ng bagay. “So, parang lahat na nangyayari sa bawat tao, like si Mommy Fe, hindi naman nangyari ‘yung paghihiwalay nila by accident. Sadyang itinadhana ‘yun and then binalik sa kanya, and then tinanggal ulit sa kanya, and that made her strong,” dagdag niyang pahayag. Ang pagiging emotional ni Kim ay maaring bahagi na rin ng kanyang pag-move on. Kumakalat ngayon ang kuha ni Xian Lim kasama ang writer/director at producer na si Iris Lee. Sinasabing rumored girlfriend ng Kapuso actor. Pero hindi naman ito kumpirmado, at hindi natin alam kung bahagi rin ba ito nang pag-move on. May narinig din kaming isang aktor na galing din sa hiwalayan na meron na rin daw girlfriend, pero haka-haka lang ito. Ang isa pang epekto ng mainit na isyung hiwalayan ay mukhang aabot daw sa demandahan. Mahirap lang idetalye dahil nangako kami sa aming source na huwag munang ikuwento ang tungkol dito. Abangan na lang natin!"
1,"Parang nag-iba na ng image si John Lloyd Cruz. Nagpapalda na raw ito. Nag-post nga ang girlfriend ng actor na si Isabel Santos ng Valentine date nila “Hirap itago ang kilig ko” aniya. Pero pareho silang naka-black at ang style nga ay parang nasa Greece or Scotland ang actor. Samantala, wala pang balita kung magkakaroon na ng TV comeback ang actor matapos ang panget na paghihiwalay nila nina Direk Bobot Mortiz. Nabanggit ko na ito na diumano’y galit na galit si Direk Bobot sa actor dahil nagulat ito nung biglang nag-last taping sila ng comedy show na Happy ToGetHer sa GMA 7. Pakiramdam daw ni Direk Bobot ay iniwan sila sa ere na walang sabi-sabi ng aktor. Si Direk Bobot ang director at line producer ng programa sa GMA 7 at marami siyang dinalang Kapamilya stars sa programa noon. Nakailang season din naman sila sa GMA 7 bago tuluyang nanawa si John Lloyd sa programa. Anyway, ayon sa isang source, hanggang ngayon daw ay ayaw pa ring magtrabaho ni John Lloyd bilang isang actor. Mas masaya raw ito ngayon sa pagiging ordinaryong tao. Darren, inamin ang nasa puso Nagtapat ng pag-ibig ang Asia’s Pop Heartthrob na si Darren sa bagong awitin na mula sa soundtrack ng primetime series na Can’t Buy Me Love. Ibinuhos ni Darren ang kanyang damdamin sa awitin na may mensahe ng pagpapahayag ng pagmamahal at pangakong mananatili sa gitna ng iba’t ibang pagsubok sa buhay. Iprinodyus ito ni ABS-CBN Music creative director Jonathan Manalo. Unang inawit ni Darren ang Chinese version ng Iyo sa Can’t Buy Me Love nang haranahin niya ang karakter ni Belle Mariano na si Caroline bilang pag-amin sa kanyang totoong damdamin. Bida naman sa music video nito na inilabas sa Valentine’s Day sina Maris Racal at Anthony Jennings na kinaaliwan ng mga manonood bilang Irene at Snoop sa serye. Noong nakaraang taon, inilabas din niya ang single na Bibitaw Na sa ilalim ng Star Music na umani ng mahigit pitong milyong views sa TikTok at 285,000 streams sa Spotify."
1,"MANILA, Philippines — Pakay ng De La Salle University na tapusin ka­agad ang National University pagharap nila sa semifinals ng UAAP Season 86 men’s basketball sa Araneta Coliseum. May bitbit na ‘twice-to-beat’ advantage ang Green Archers kaya isang panalo lang ang kailangan nila para umabante sa finals. Magsisimula ang ka­ni­lang laro ngayong alas-6 ng gabi. Sasandalan ng La Salle sina Kevin Quiambao, Michael Phillips at Joshua Da­vid upang ikahon ang panalo at patalsikin ang tigasing Bulldogs. Pero tiyak na mapapa­laban ang Green Archers sa Bulldogs dahil may ba­ngis din ang mga pambato nilang players. Kakapitan ng NU sina Kean Baclaan, Omar John, Patrick Yu at PJ Palacielo na mula simula pa lang ng season ay mabalasik na ang kanilang mga laro. Tabla ang head-to-head match ng dalawa, nagwagi ang Bulldogs sa first round, habang nakarebanse ang Green Archers sa second round. Nakasungkit ng bonus ang La Salle dahil luman­ding sila sa No. 2 sa team standings matapos ang eight-game double round robin. Ibinibigay ang dalawang ‘twice-to-beat’ incentive sa dalawang nangunang koponan pagkatapos ng eli­mi­nation round. Napunta ang isang bonus sa top seed na University of the Philippines Fighting Maroons na makakaharap naman sa semis ang defen­ding champion Ateneo Blue Eagles."
1,"MANILA, Philippines — Humakot si Jason Perkins ng 23 points, 8 rebounds ast 4 assists para akayin ang Phoenix sa 111-106 pagbasag sa Blackwater sa Season 48 PBA missioner’s Cup ka­hapon sa Smart Araneta Coliseum. Nagdagdag si import Jonathan Williams ng 21 markers, 12 boards, 8 assists at 2 steals para sa 3-1 ka­rtada ng Fuel Masters. Umiskor si RJ Jazul ng 19 points tampok ang apat na triples, habang may 14, 13 at 10 markers sina rookie Richie Rivero, Jayvee Mocon at Tyler Tio, ayon sa pag­kakasunod. Nalasap ng Bossing ang ikatlong kabiguan sa apat na laban at nakahugot kay import Chris Ortiz ng 35 points, 13 rebounds at 7 assists. Naging balikatan ang upakan ng dalawang kopo­nan hanggang itayo ng Phoenix ang 107-99 mula sa drive ni Rivero sa hu­ling 1:43 minuto ng fourth pe­riod. Ang dalawang free throws ni Mocon sa natitirang 12 segundo ang nag-iwan sa Blackwater sa 111-103 para sa final score. Samantala, magtutuos ang San Miguel at Converge ngayong alas-6:15 ng gabi sa Tiaong Convention Center sa Tiaong, Quezon. Nagmula ang Beermen sa 93-83 pagpapatumba sa Meralco Bolts para sa 1-1 baraha. May 0-3 kartada naman ang FiberXers at naghaha­nap ng unang panalo. Yumukod sila sa Bossing, 103-84, sa TNT Tropang Giga, 101-98, at sa Gi­nebra Kings, 100-86."
1,"MANILA, Philippines — Limang sets ang ki­nailangan ng Cignal HD para kalusin ang VNS Ase­reht, 25-21, 25-22, 21-25, 23-25, 15-10, sa semifinals ng Philippine National Vol­ley­ball Federation (PNVF) Challenge Cup men’s division kahapon sa Rizal Me­mo­rial Coliseum sa Manila. Swak sa finals ang HD Spikers at makakaharap nila ang mananalo sa pagitan ng National University at Uni­versity of Sto. Tomas na ka­salukuyang nagpapaluan kagabi habang isinusulat ito. Sinandalan ng Cignal si Joshua Umandal matapos magtala ng 25 points mula sa 23 attacks, 1 block at 1 service ace para itakas ang mahirap na panalo. “Nag-doble effort lang ka­mi kasi sila (VNS) sinipagan nila eh, kitang-kita kaya good game maganda iyong laro,” ani Umandal. Samantala, sumampa sa championship round ang University of the Philippines matapos payukuin ang Philippine Air Force, 25-18, 25-18, 19-25, 25-18, sa women’s division. Iginawad kay Stephanie Bustrillo ang Player of the Game matapos irehistro ang 18 points mula sa 13 attacks, 3 blocks at 2 service aces para sa Lady Ma­roons. Makakatapat ng UP sa finals ang two-time reigning NCAA champion College of St. Benilde Lady Blazers sa event na suportado ng Phil­ip­pine Sports Commission sa pamumuno ni chairman Richard Bachmann kasama ang PLDT, Rebisco, Akari, Fo­ton and CBPI. Ipinagpag ng Lady Bla­zers ang Letran Lady Knights, 25-20, 25-17, 25-16, sa likod ni Rhea Mae Den­sig sa knockout semifinals ng 16-team women’s division Hindi nakatikim ng kahit isang set na pagkatalo ang Lady Blazers sa Pool A matapos ilista ang 3-0 marka."
1,"Acid test na naman sa bankability ni Jasmine Curtis-Smith ang pelikula niya sa Viva na A Glimpse of Forever with Diego Loyzaga at Jerome Ponce directed by Jason Paul Laxamana and showing on March 6 sa mga sinehan. Tulad ni Julia Baretto, mapapatunayan kaya ni Jasmine Curtis -Smith ang kanyang hatak sa paying audience sa pelikulang ito? Mapapabulaanan kaya ni Jasmine ang bansag sa kanyang “jinx” at walang TV show na nag-rate at pelikulang kumita? But does Jasmine care at all ba or kebs? Kim, nag-breakdown Moving on na ba talaga ang tema nina Xian Lim at ang road manager na si Iris Lee na nakitang magkasama sa motorcycle riding school? At nataon lang ba na nag-breakdown naman sa It’s Showtime si Kim Chiu when she talked about moving on and acceptance is key, kahit painful? Bakit ba kasi sila naghiwalay? At least, wala na sana ‘yung naunang insinuation sa pagkatao ni Xian, ‘di ba? Eh ‘yung Kim Chiu-Paulo Avelino, may katotohanan ba ‘yun? Sa true lang?! TV5, naghahanap ng mga bagong talent! Kung may PBB at dating Star Circle Quest ang ABS-CBN at may StarStruck naman ang GMA 7, heto ang TV5 which is coming up with its own Artista Search with Quest For Stardom. Will this be more successful than ‘yung nauna nilang Artista Academy? We’ll see! Teka where does this put the Net25 talents? Naku, maganda sa industriya ang bagong talents – pero sink or swim talaga ‘yan at matira ang matibay. Good luck! The Clash champion, hindi na ramdam Ayan na, ayan na, nandyan na ang The Voice Teens with Martin Nievera, KZ Tandingan and Bamboo as hurados. Kung pang-noontime sina Jessica Villarubin, Carl Guevara at Renz Verano na judges sa Tanghalan Ng Kampeon, meron bang mas bigatin na hurado na pang-The Clash next season na ulit? Ok na visible na ulit sina Lani Misalucha at Christian Bautista – pero kumusta ba ang nanalo sa dating The Clash? Produkto ng singing contest, makulay ang buhay Pinag-uusapan na ang mga naging produkto ng singing contest, marami ang natuwa at nag-cheer kay Anthony Rosaldo sa kanyang first major concert na Switch sa Music Museum na sinuportahan ng mga kaibigan niya sa teatro. “Channeling my inner Harry Styles,” ang sabi niya sa styling niya sa concert pero hindi ba mas pang-Master Showman ang style niya? And of all the outfits, ang sabi ng mga nakapanood, ang pinaka-classy na ay ‘yung gawa ni Francis Libiran; samantalang ‘yung iba ay prerogative na ni Anthony at ng kanyang mahal na direktor. Napakakulay ng buhay. ‘Yun na! Nakakata-quote: On the Rivermaya Reunion Concert today: Pencils up! Feeling the love! Let’s dance. To Maris Racal on Valentine’s Day: “Yung mga sandaling pinaka masaya ang puso mo, pinaka buo naman ang akin.” – Rico Blanco"
1,"NAGKAUSAP na sina President Ferdinand Marcos Jr. at Chinese President Xi Jinping noong Sabado sa sidelines ng Asia Pacific Economic Cooperation Summit tungkol sa mga nangyayari sa West Philippine Sea (WPS). Sabi ng Presidente, pinag-usapan nila ang pagbangga ng China Coast Guard sa Philippine Coast Guard habang nag-eeskort sa barkong maghahatid ng supply sa mga sundalong naka-station sa BRP Sierra Madre sa Ayungin Shoal. Pinag-usapan din daw nila ang isyu sa mga mangingisdang Pinoy na laging itinataboy ng Chinese militia vessel sa Panatag Shoal at may pagkakataong binobomba ng tubig at may binabangga. Sinabi umano ni Marcos sa Chinese President na hindi dapat sinasaktan ang mga mangingisdang Pinoy. Napagkasunduan daw nila ni Xi na dapat mabalik ang dating sama-samang pangingisda ng mga Pilipino at Chinese. Bagama’t hindi na inilahad pa ang ibang napag-usa­pan, malinaw na naipabatid ni Marcos Jr. kay Xi ang mga nangyayari sa WPS. Sabi ni Marcos kaila­ngan pa ang mga komunikasyon para maresolba ang mga nangyayaring tensiyon sa WPS. Ayon sa Presidente, nanatili pa rin ang problema, pero naniniwala siya na lubusang nabatid ni Xi ang mga ipinaabot niya rito at naniniwala siyang magkakaroon ng pagba­bago sa nangyayari sa WPS. Harinawang mangyari ang iniisip ni Marcos Jr. makaraang mag-usap sila ni Xi. Sana, hindi na maulit ang pagbomba ng tubig at pagbangga ng CCG sa PCG. Hindi na rin sana maulit ang pakikipagpatintero ng PCG sa CCG at sangrekwang militia vessels habang nagsasagawa ng resupply mission sa BRP Sierra Madre. Hindi na rin sana maulit ang pag-laser gun sa mga mi­yembro ng PCG na muntik nang ikabulag ng mga ito. Higit sa lahat, hindi na sana itaboy ang mga ma­ngingisdang Pinoy sa Masinloc. Dahil sa ginagawang pagtataboy, maraming mangingisdang Pinoy ang nag­daranas ng kadahupan at kagutuman. Ang pinagku­kunan nila ng ikinabubuhay ay pinagkakait ng China. Isang araw makaraang mag-usap sina Marcos Jr. at Xi, ipinasya ng mga mangingisdang Pinoy sa Ma­sinloc, Zambales na bumalik sa Panatag Shoal para mangisda. Matagal na umanong hindi sila nakakapangisda sa Bajo de Masinloic dahil sa ginagawang pambu-bully ng mga Chinese militia. Kahapon, muling pumalaot ang mga mangingisda at nagtungo sa Panatag. Wala pang balita kung hinarang sila at ginipit ng Chinese vessels. Ayon sa grupo ng mga mangingisda, layunin nila sa pagpalaot ay para matesting kung nagbunga ang pakikipag-usap ni President Marcos kay President Xi. Dito makikita kung may isang salita ang Chinese President."
1,"Isang taon nang napapanood sa telebisyon ang FPJ’s Batang Quiapo na pinagbibidahan ni Coco Martin. Ayon sa aktor na isa rin sa mga direktor ng serye ay talagang kaabang-abang pang lalo ang mga eksena simula ngayong Lunes. “Part na ito ng pagkalaya ni Tanggol. Aaralin na niya kung paano hawakan ang Quiapo at Maynila. Kasi sa bilangguan nakilala ko ‘yung character ni Tito Nonie Buencamino, si Marcelo. Then siya ang magtuturo sa akin kung paano ko gamitin ang aking utak. Kung paano ko gamitin ang aking abilidad at kakayahan na huwag kong sayangin sa pakikipag-away at pakikipagpatayan,” pagbabahagi ni Coco sa ABS-CBN News. Ginagawa umano ng buong grupo ng Batang Quiapo ang lahat ng kanilang makakaya upang mas mapasaya ang mga manonood. “The more na mahirap gawin, the more na tumatatak sa ‘yo eh. Hindi uso sa amin ang salitang ‘puchu-puchu.’ The more na nahihirapan kami, the more na pinaghihirapan namin ang production o isang bagay na ginagawa namin, ‘yung fulfillment talagang ‘pag pinapanood na namin, ‘Paano natin nagawa ‘yon?’” nakangiting kwento ng aktor at direktor. Matatandaang pitong taon ang inabot sa ere ng FPJ’s Ang Probinsyano na huling serye ni Coco. Hindi na umaasa ang aktor at direktor na mapapantayan o mahihigitan ito ng FPJ’s Batang Quiapo. “Hindi ko na talaga ini-expect dahil alam kong hindi na talaga mauulit ‘yon, ‘yung 7 years. Hindi ko na ina-achieve kung ilang taon, basta’t hanggang gusto ng manonood hanggang kailangan kami ng aming kompanya, nandito kami,” pagtatapos niya. Robi, matagal nang life coach si Bianca Simula mamayang gabi ay mapapanood na ang The Voice Teens Season 3. Sina Bianca Gonzalez at Robi Domingo ang magiging mga host ng naturang programa. Lubos ang pasasalamat ni Robi dahil muling nakatrabaho si Bianca na itinuturing niyang life coach. “Sinabi ko naman even before, na I’m really glad na I’m working with my coach, not just for work, for life as well. I’m just really thankful and I wanna take this opportunity na magpasalamat. She has been a coach for life in my life,” makahulugang bungad ni Robi. Naging bahagi ng The Voice ang TV host sa nakalipas na dekada. Para kay Robi ay masarap sa pakiramdam na masaksihan ang journey ng mga contestant sa kanilang reality show. “When you see those red chairs with the buttons, alam mo na we are all in for a big surprise. Lalo na kung sino mang artists ang tutuntong sa stage na ‘yon. Ang sarap sa feeling na kasama ka sa journey nila. For us, naririnig mo na ‘yung istorya, ‘yung pagbibigay mo pa lang ng envelope na, ‘Oy! Pasok ka sa blind auditions! Iniimbitahan ka namin!’ Nakaka-wow at nakaka-excite,” paliwanag niya. Sina Martin Nievera, KZ Tandingan at Bamboo Mañalac ang mga coach ng The Voice Kids Season 3. Ayon kay Robi ay talagang kaabang-abang din ang lahat ng sumaling contestants ngayon. “’Yung in-invite naming mga teen artists for this season, variety. We got ‘yung mga biritera, mga jazz, mga smooth. Iba’t ibang klase and kaakibat noon, iba’t iba rin ‘yung mga background and stories nila na dapat abangan ng mga Kapamilya,” pagtatapos ng TV host. (Reports from JCC)"
1,"MANILA, Philippines — Muling inaresto ng mga pulis ang isang high value indivi­dual (HVI) na siya rin umanong lider ng “Celo Drug Group” sa isang operasyong ikinasa sa Rizal kamakalawa ng gabi. Kinilala lang ni Pasig City Police chief, PCol. Celerino Sacro Jr. ang suspek sa alyas na ‘Ronron,’ 36, residente ng Brgy. Rosario, Pasig City. Ayon sa Pasig City police, ang suspek, na lider ng Celo Drug Group, ay isang Most Wanted Person, High Value Individual, at listed bilang Regional Target Rank No. 3 ng Phi­lippine Drug Enforcement Agency (PDEA). Batay sa ulat, ang suspek ay inaresto dakong alas-8:30 ng gabi sa custodial facility ng Angono Municipal Police Station sa Brgy. San Isidro, Angono, Rizal makaraang silbihan ng warrant of arrest na inisyu ni Judge Jennifer Pilar, presiding judge ng Pasig Regional Trial Court Branch 164, dahil sa kasong paglabag sa Republic Act 9165 o The Comprehensive Drugs Act of 2002, ng mga pulis sa ilalim ng COPLAN “Elite”. Base sa impormas­yon, nakadetine ang suspek sa custodial facility ng Angono Municipal Police Station sa kahalintulad na paglabag, ngunit sa beripikasyon at record check, lumitaw na mayroon din siyang standing warrant of arrest kaya’t muling inaresto."
1,"MANILA, Philippines — Buo ang suporta ni Philippine Charity Sweepstakes Office Chairman Junie Cua sa paglikha ng isang Coordinating Council para sa batas ng Universal Health Care, na nagsasabing ito ay makatutulong na matiyak na ang batas ay naipapatupad nang maayos. “The coordinating council will be helpful in assessing the UHC law’s effectiveness, which gaps need to be addressed, and which strengths can be replicated,” ani Cua. Sinabi ni Health Sec. Teodoro Herbosa kamakailan ay isinaad ni Pangulong Ferdinand Marcos, Jr., na inaprubahan ang paglikha ng council, na magsisilbing governing body na mangangasiwa sa pagpapatupad ng UHC law, ang tinatayang kabuuang halaga ng pambansang gastos para sa UHC, at ang pagpapatupad ng UHC sa lokal na pamahalaan. Pamumunuan ng DOH ang nasabing Coordinating Council kasama ang DILG bilang co-chair nito. “Mahalaga ang constant communication and close coordination sa pagitan ng national government at LGU. What we want is to achieve the right balance between standardized policies and the individual context of each LGU,” ayon kay Cua na dating nagsilbing governor at Kongresista sa Quirino Province. Nangako naman si Cua na sisikapin nilang makakuha ng mas maraming kita para madagdagan ang kontribusyon nito sa pondo ng UHC. Ang ahensya ay inaatasan na maglaan ng 40 porsiyento ng charity fund nito upang tumulong sa pag-subsidize sa UHC. Nabatid na nag-turn over ang PCSO ng P471.5 milyon sa Philippine Health Insurance Corp. noong nakaraang buwan para sa kontribusyon nito sa ikatlong quarter ng 2023."
1,"MANILA, Philippines — Nautal na lang sa gulat ang TV host at ""Rewind"" star na si Dingdong Dantes matapos muling makatanggap ng pambihirang sagot sa hino-host na Kapuso game show kamakailan. Nangyari ito matapos niyang ihain sa February 12, 2024 episode ng ""Family Feud Philippines"" ang tanong na, ""Something na ipinapasok sa katawan ng tao."" ""T*t*!"" sagot ng nagda-dalawang-isip na si Kiks Ferrer habang nire-representa ang koponang TiktoClock Boys. Hindi makapaniwala si Dingdong sa kanyang narinig, lalo na't ipapalabas sa GMA-7 ang matigas at barakong sagot ni Kiks. Layunin ng naturang game show na mag-tulungan ang mga teammates upang makuha ang top responses ng publiko sa ilang piling survey questions. Sa kasamaang palad, wala ni isang sumagot ng ""manoy"" o ""junjun"" sa mga na-survey kaugnay ng tanong. Aww. Nakalaban ng TiktoClock Boys ang koponang Team Creazion sa naturang episode, bagay na kanilang natalo. Ibinahagi nina Kiks ang napanalunang P20,000 sa charitable organization na GMA Kapuso Foundation matapos manalo sa naturang episode. Hindi ito ang first time Matatandaang nag-viral noon ang cosplayer na si Buunja matapos isigaw ang maselang parte ng mga kelot. Nangyari ito nang mailapag ni Dingdong ng tanong na, ""Anong body part ang nagsisimula sa 'T'?"" sa October 12, 2022 episode ng palatuntunan. Walang kaabog-abog at diretsuhan itong sinagot ng babae, bagay na umani ng censorship at kaliwa't kanang tawa ng TV viewers at netizens. Hindi napigilan ng maraming i-share ang video online, bagay na pinanggalingan ng hindi mabilang na internet memes. Related Stories  Nagmura, may premyo: Babae nagka-P15K nang tawaging 'gago' si Willie Revillame  Pelikulang 'Rewind' highest grossing Pinoy film sa bansa sa P815-M"
1,"MANILA, Philippines — Sumampa na sa 92 ang bilang ng mga nakuhang patay sa Davao de Oro landslide matapos na maganap ang insidente ng pagguho ng lupa sa Barangay Masara, Maco, Davao de Oro. Ito ang pinakahu­ling datos na inilabas ng Municipal Disaster Risk Reduction and Management Office (MDRRMO) ng Maco kahapon. Ayon pa sa MDRRMO, nasa 36 na katao pa ang nawawala sa insidente na patuloy na sinisikap na mahukay at mahanap. Magugunitang nasa 32 ang nailigtas sa natu­rang landslide na nagbaon sa ilang bahay, isang barangay hall, tatlong bus at isang jeep. Halos tatlong araw matapos ang pagguho ng lupa mula sa kabundukan, isang 3-anyos na batang babae ang buhay na nakuha. Patuloy ang search and retrieval operation na nasa ika-10 araw na matapos ang malagim na pagguho. Ipinatigil na rin ng local government unit ang “search, rescue and retrieval operations” habang “search and retrie­val operations” na lamang ang isasagawa bunsod ng mababang tsansa na makakuha pa ng buhay sa mga natitirang natabunang biktima. Umabot naman na sa P228.265 milyong halagang ayuda na ang naibibigay sa ngayon sa mga residente ng Northern Mindanao, Davao Region at CARAGA kabilang ang food packs, personal na kagamitan at  medical supplies."
1,"MANILA, Philippines — Pinayuhan ng Philippine Athmospheric and Geophysical Astronomical  Services Administration (Pagasa) ang publiko laluna yaong may high blood na huwag lalabas ng bahay kung walang mahalagang gagawin simula Abril. Sa QC Journalist Forum, sinabi ni Director Ana Liza Solis ng Climatotology and Agrometeorology Division ng Pagasa, hindi dapat maglalabas ang publiko sa buwan ng Abril hanggang Mayo dahil sa maalinsangang panahon na aabutin ng 40 degrees celcius sa Cagayan Valley. Anya, ang init naman sa Metro Manila na mula 37 degrees ay madagdagan ng 5 degrees o mahigit sa 40 degrees dahil sa matinding impact ng El Niño sa naturang mga buwan. “Nung October 2023 pa nagsimula na maramdaman natin itong El Niño kaya nga kahit pagpasok ng January ay walang ulan at itong buwan ng February ay wala ring ulan dahil sa patindi ng patindi ang epekto ng El Niño. Sa ngayon patuloy ang pag level up ng init at ‘pag tumindi pa ito o itong ridge of high pressure area ay umiral, ‘yan sobrang init ‘yan, dyan mararamdaman ang 40 degrees ng init factor,” sabi ni Solis. Nakikita nilang may mararanasang prolong drought ang bansa kaya’t kailangan ang lahat ay maghanda at mag-ingat. Sa end of June anya ay posibleng mawala na ang El Niño pero inaasahang papalit ang La Niña o maraming ulan pagsapit ng Hulyo o Agosto. Sinabi naman ni Engr. Christian Gonzales ng Field Operators Management Department ng MWSS na hindi na mauulit ang nangyaring krisis sa tubig noong 2019 dahil marami na tayong mga water sources tulad ng Laguna Lake, mga ilog, bagong water treatments na puwedeng pagkunan ng suplay."
1,"MANILA, Philippines — Pinatunayan ng National University na handa na ito para sa UAAP Season 86 women’s volleyball tournament na aarangkada sa susunod na taon. Matikas na pinataob ng NU ang University of Santo Tomas (UST), 25-17, 15-25, 25-20, 25-20, sa Game Two upang masungkit ang korona ng Shakey’s Super League (SSL) Pre-Season Championship sa ikalawang sunod na taon. Winalis ng Lady Bulldogs ang buong torneo tangan ang matikas na 18-0 rekord. Bumandera sa ratsada ng Lady Bulldogs si First Best Outside Hitter awardee Bella Belen na nagtala ng 17 puntos kabilang ang pito sa huling 10 puntos ng NU sa fourth set. Nagdagdag naman si Evangeline Alinsug ng 15 puntos habang gumawa naman si back-to-back SSL Season MVP at Best Opposite Spiker Alyssa Solomon ng 14 puntos. Pinangalanan namang Best Setter si Camilla Lamina habang First Best Middle Blocker si team captain Erin May Pangilinan. Ang iba pang awardees ay sina Second Best Outside Hitter Angeline Poyos at Best Libero Detdet Pepito ng UST, at Second Best Middle Blocker Lorene Toring ng Adamson. “UST was amazing. They played well for two consecutive days to the point where it appeared that we look unprepared with the way they’re playing. I’d say our maturity showed up to survive the game,” ani NU coach Norman Miguel. “The character of each member of the team showed up. They were high school champs and they also won a championship in the UAAP women’s division. It’s their character during games that lifts them up and as a result, we got this SSL championship,” dagdag ni Miguel."
1,"MANILA, Philippines — Pararangalan ang mahuhusay na Pilipinong atleta sa Philippine Sportswriters Association (PSA) Annual Awards Night na idaraos sa Enero 29 sa Diamond Hotel sa Maynila. Nangunguna sa listahan ng mga kandidato para sa Athlete of the Year award sina Asian Games gold medal winners EJ Obiena, Meggie Ochoa, Annie Ramirez at ang Gilas Pilipinas. Kasama rin sa pinagpipilian ang Filipinas football team. Pare-parehong sumungkit ng gintong me­dalya sina Obiena (pole vault), Ochoa at Ramirez (jiu-jitsu) at Gilas Pilipinas (basketball) sa kani-kanyang dibisyon. Tumapos ang Team Philippines sa ika-14 puwesto tangan ang apat na ginto, dalawang pilak at 12 tanso sa Asian Games na ginanap sa Hangzhou, China. Ito ang pinakamataas na puwesto ng Pilipinas sa Asian Games sa loob ng halos tatlong dekada sa Hiroshima, Japan. Maning­ning din ang Filipinas na nakapasok sa prestihi­yo­song FIFA Women’s World Cup sa New Zealand sa ka­una-unahang pag­kakataon. Mas lalo pa itong na­ging makulay nang maitala ng Filipinas ang 1-0 panalo kontra sa New Zealand tampok ang nag-iisang goal mula kay Sarina Bolden. Parara­ngalan din ang mga atletang nagning­ning sa Southeast Asian Ga­mes, Asean Para Games at Asian Para Games. Dadaluhan ang gabi ng pa­rangal nina Phi­lippine Sports Commission (PSC) Chairman Ri­chard Bachmann at Phi­lippine Olympic Committee (POC) President Abraham Tolentino. Maliban sa Athlete of the Year, igagawad din ang iba pang para­ngal gaya ng Lifetime Achievement Award, Executive of the Year, President’s Award, National Sports Association (NSA) of the Year, Mr. Basketball, Ms. Volleyball, Ms. Football at Tony Siddayao Awards. Mayroon ding Major Awards at citations sa mga athletes, officials, at entities na nagpasiklab sa nakalipas na taon."
1,"MANILA, Philippines — Sumosyo sa liderato ang NorthPort matapos u­ngusan ang Rain or Shine, 113-103, sa Season 48th PBA Commissioner’s Cup kahapon sa Ynares Center sa Antipolo City. Nagpasabog si Arvin Tolentino ng career-high 35 points tampok ang limang triples para sa 2-0 record ng Batang Pier at humakot si Australian import Venky Jois ng 30 points, 21 rebounds at 7 assists. “Venky is an amazing player. Iyong good attitude niya, iyong character niya. “That’s why lahat kami nahawa sa kanya,” ani Tolentino kay Jois. Nag-ambag si Joshua Munzon ng 15 points at may 11 at 10 markers sina JM Calma at rookie Cade Flores, ayon sa pagkakasunod. Nalasap ng Elasto Painters ang ikalawang dikit na kabiguan matapos ang naunang 102-107 pagtukod sa Meralco Bolts (2-0). Nalampasan ng NorthPort ang matinding paghahabol ng Rain or Shine mula sa 19-point deficit, 61-80, sa third period para makadikit sa 99-103 sa huling 2:55 minuto ng fourth quarter. Ang dalawang free throws ni rookie guard Brent Paraiso kasunod ang agaw at fastbreak dunk ni Tolentino ang muling naglayo sa Batang Pier sa 107-99 sa huling 2:35 minuto ng final canto. Naiwanan pa ang Elasto Painters sa 99-109 matapos ang basket ni Flores sa nalalabing 2:09 minuto ng laban. Ipinoste ng NorthPort ang 48-38 abante sa 5:40 minuto ng second period patungo sa 61-50 halftime lead sa Rain or Shine na nakakuha kay import Dajuan Summers ng 32 mar­kers, 8 boards, 3 assists at 8 turnovers. Umiskor ng 15 points si Leonard Santillan para sa Elasto Painters."
1,"SAN FRANCISCO, Philippines — Nagtala si Donovan Mitchell ng 21 points, 7 rebounds, 5 assists at 2 steals para banderahan ang Cleveland Cavaliers sa 118-110 pagsisiw sa Golden State Warriors. Umiskor si Caris LeVert ng 22 points habang tumipa si Darius Garland ng 19 points, 6 rebounds, 4 assists at 5 steals at humakot si Evan Mobley ng 19 points para sa Cavaliers (4-5). Humataw si Stephen Curry ng 30 points sa panig ng Warriors (6-4), samantalang nasibak si Draymond Green sa 6:23 minuto ng third quarter dahil sa ikalawang technical foul. Ang 3-pointer ni Green sa 7:01 minuto ng second period ang naglapit sa Golden State sa 40-38 bago nakawala ang Cleveland sa paghawak sa 68-52 abante sa halftime. Sa Orlando, nagsubi si Paolo Banchero ng 26 points at 12 rebounds at umiskor sina Franz at Mo Wagner ng pinagsamang 43 points sa 112-97 paggiba ng Magic (5-4) sa Milwaukee Bucks (5-4). Sa Boston, kumamada si Jaylen Brown ng 29 points habang may 27 markers si Jayson Tatum sa 117-94 pagdakma ng Celtics (7-2) sa Toronto Raptors (4-5). Sa Atlanta, nagposte si Bam Adebayo ng 26 points at 17 rebounds at nag-ambag si rookie Jaime Jaquez Jr. ng career-high 20 points sa 117-109 pagsunog ng Miami Heat (5-4) sa Hawks (4-5)."
1,"MANILA, Philippines — Pabor ang 74% ng mga Pilipino na palakasin ng administrasyon ni Pangulong Ferdinand Marcos Jr. ang ugnayang pang-ekonomiya ng Pilipinas sa Amerika at Japan. Sa survey na isinagawa ng Pulse Asia at kinomisyon ng Stratbase ADR Institute, lumabas na nais ng 74% ng mga Pilipino na ang administrasyong Marcos ay magkaroon ng mas malakas na relasyon sa ekonomiya sa US. Ayon pa sa survey, 55% ang nagnanais ng mas matibay na ugnayan sa Japan. Habang 46% ay nagnanais na mapalakas ang relasyong pang ekonomiya ng bansa sa Australia. Nasa 40% ang nais ang matatag na relasyon sa Canada at 26% sa European Union. Isinagawa ang survey mula Setyembre 10 hanggang 14, 2023 kung saan tinanong ang nasa 1,200 respondents sa bansa."
1,"MANILA, Philippines — Bahagyang tumaas ang bilang ng mga Pinoy na walang trabaho nitong nakaraang Setyembre, batay sa survey ng Philippine Statistics Authority (PSA). Sinabi ni PSA chief Claire Dennis Mapa na tumaas sa 2.26 milyon ang jobless Pinoy edad 15 pataas. Noong nakaraang Agosto, nasa 2.21 milyon ang mga Pinoy na walang hanapbuhay. Batay sa datos, 45 sa 1,000 katao na nasa labor force ang walang trabaho o pinagkakakitaan nitong September 2023, ayon kay Mapa. Hinihinala na nakadagdag ang masamang panahon noong Setyembre sa mga dahilan kaya dumami ang walang trabaho. Marami rin anya sa labor force participants ang naghihintay na ipatawag muli sa kanilang pinapasukan o rehiring. Kaugnay nito, nabawasan naman ang mga may trabaho sa 47.67 milyon nitong Setyembre, kumpara sa 48.07 milyon noong Agosto. Katumbas ito ng 95.5% employment rate, na bahagyang mababa sa 95.6% noong Agosto. Sa pagbaba ng labor force participation nitong Setyembre, hinihinala ni Mapa na isa sa mga dahilan nito ang “schooling,” dahil marami umano na nasa working-age population ang bumalik sa pag-aaral."
1,"MANILA, Philippines – Umagaw ng pansin ang Biñan Tatak Gel sa kanilang MPVA league debut matapos ang 19-25, 21-25, 25-23, 25-22, 15-10 pagtakas sa Caloocan AM Spikers kahapon sa Strike Gym sa Bacoor City, Cavite. Tumipa si Diorelle Singh ng 25 points mula sa 22 attacks, 1 block at 2 aces para sa 1-0 kartada ng Biñan Tatak Gel. Ito naman ang ikalawang kabiguan ng Caloocan AM Spikers sa tatlong laban. Nakatakdang labanan ng Biñan Tatak Gel ang Bacoor City Strikers nga­yong alas-6 ng gabi sa parehong venue. Matapos kunin ng Caloocan AM Spikers ang first set, 25-19 at second set, 25-21, ay bumangon ang Biñan Tatak Gel sa third frame, 25-23. Nakatabla ang Biñan Tatak Gel sa 2-2 mula sa 25-22 panalo sa fourth set na pumuwersa sa Caloocan AM Spikers sa fifth set. Sumasakay sa dalawang sunod na ratsada, tuluyan nang inagaw ng Biñan Tatak Gel ang panalo sa fifth frame, 15-10, laban sa Caloocan AM Spikers. Ang MPVA ay inihahandog ng Xtreme appliances katuwang ang Mikasa, ang official ball, ASICS, ang official shoes, at XIV, ang official uniform ng MPVA. Mapapanood ang mga laro ng MPVA sa PLUS Network at MPTV sa Cignal Channel 98 at sa Pilipinas Live app."
1,"Noong nakaraang taon, nireport ng Committee to Protect Journalists (CPJ) na pampito ang Pilipinas sa pinakamasamang bansa para sa mga mamamaha­yag. Nangunguna sa listahan ang Somalia at sinundan ng Syria, Iraq, South Sudan, Afghanistan, Mexico, Brazil, Pakistan, Bangladesh, Russia at India. Ngayong 2023, halos walang pagbabago ang turing sa Pilipinas na nanatiling isa sa pinakamasamang bansa para sa mga mamamahayag. Ang tanging nabago, pang­walo ang Pilipinas, umatras ng isang baytang. Ganunman, walang pagbabago sapagkat wala pa ring nakikitang proteksiyon para sa mga mamamahayag at nagpapatuloy ang pagpatay. Mistulang manok na binabaril at hindi naman nahuhuli at napaparusahan ang mga bumaril at ang utak ng krimen. Patuloy silang nakalalaya at walang indikasyon na maihaharap sila sa korte. Sa administrasyon ni Pres. Ferdinand Marcos Jr., tatlong mamamahayag na ang pinapatay at ang mga ito ay hindi pa nalulutas. Hindi pa nakakakuha ng hustisya ang mga kaanak ng biktima. Unang pinaslang ang radio broadcaster na si Rey Blanco ng Mabinay, Negros Oriental na pinagsasaksak noong Set. 18, 2022. Ang ikalawa ay ang veteran broadcaster na si Percy Lapid na binaril at napatay noong Okt. 3, 2022 sa BF Resort Village sa Talon Dos, Las Piñas. Ang ikatlo ay si Cresenciano Bunduquin, ng Bgy. Sta. Isabel, Calapan City, Oriental Mindoro na pinagbabaril sa harap ng kanyang sari-sari store noong Mayo 31, 2023. Ang pagpatay kina Blanco at Lapid ay wala pang malinaw na resulta hanggang sa kasalukuyan. Pawang­ may kaugnayan sa trabaho bilang mamamahayag­ ang nakikitang motibo sa pagpaslang kina Blanco at Lapid­. May mga sinampahan na ng kaso sa Lapid murder at pinaghahanap na ng mga awtoridad. May kaugnayan din sa pagiging mamamahayag ang dahilan ng pagpatay kay Bunduquin. Isa sa mga suspect ay namatay makaraang bungguin ng kotseng minamaneho ng anak ng biktima ang sinasakyang motor­siklo. Nakatakas ang gunman. Ayon sa report sumuko na ito at iniuugnay ang isang police official. Si Bunduquin ay commentator ng DWXR 101.7. Ang pinaka-karumal-dumal na pagpatay sa mga mamamahayag sa Pilipinas ay naganap noong Nob. 23, 2009 sa Maguindanao. Tatlumpung mamamahayag ang pinatay na ang utak ay Ampatuan clan. Nakakulong na ang mga Ampatuan. Noong Hulyo 2022, sinabi ng Malacañang na mag­lalatag na ng mga bagong programa ang pamahalaan para maproteksiyunan ang mga miyembro ng media. Sa kabila nito, walang nakikitang proteksiyon ang mga mamamahayag at nababalot ng pangamba habang tumutupad ng tungkulin."
1,"Noong nakaraang Disyembre 2022, naging ginto ang presyo ng sibuyas na umabot sa mahigit P700 bawat kilo. Unang pagkakataon na naranasan sa bansa. Ayon sa mga magsasakang nagtatanim ng sibuyas, hindi naman dapat lumobo ng ganun ang presyo sapagkat wala namang kakapusan sa sibuyas sa bansa. Ayon pa sa mga magsasaka sagana sa sibuyas at ang kailangan lamang ay mga bodega na pag-iimbakan para hindi mabulok. Hinala ng mga lokal na magtatanim ng sibuyas, dahil sa smugglers ng sibuyas kaya tumaas ang presyo­ nito. Dumadagsa ang puslit na sibuyas mula sa China at saka iho-hoard. Kapag wala nang sibuyas sa mercado saka ilalabas ng mga tusong negosyante ang nakaimbak. Mataas na ang presyo. Walang magawa ang mamamayan kundi bumili ng gintong sibuyas. Wala namang lakas para mapigilan ang smugglers ng sibuyas at iba pang agri products. Patuloy ang pag­dagsa ng mga smuggled na bigas, sibuyas, carrots at maski karne na kadalasang galing sa China. Nakapagtataka naman kung paano nakalulusot sa Bureau of Customs (BOC) ang smuggled agri products. Nagkaroon na ng pagdinig sa Senado ukol sa tala­mak na smuggling ng agri products at may mga pina­ngalanan na. Kabilang sa mga nabanggit ng Senado ay sina Manuel Tan na nag-o-operate sa Subic, Cagayan de Oro, at Batangas; Andrew Chang na nag-ooperate sa Subic, Port of Manila, Batangas at Manila International Container Port; Jun Diamante na nag-i-smuggled ng isda at si Luz or Leah Cruz na tinaguriang “Sibuyas Queen”. Nasaan na ang personalidad na tinukoy? Wala nang balita sa kanila. Noong Hulyo, sinabi ni President Ferdinand Marcos Jr. hahabulin ang smugglers at hoarders. Hindi umano makakalusot ang mga nag­papahirap sa bayan at mamamayan. Hanggang nga­yon, wala pang nakakasuhan. Noong nakaraang linggo, ipinag-utos ng Office of Ombudsman si Department of Agriculture (DA) Asec. Kristine Evangelista na sampahan ng kaso dahil sa maanomalyang pagbili ng mga sibuyas. Ipinag-utos din ng Ombudsman ang pagsasampa ng graft at falsification of documents kay Food Terminal Inc. (FTI) Vice President John Gabriel Trinidad, at 16 na iba pa. Sabi naman ni Evangelista walang katotohanan ang inaakusa sa kanya. Kahit kailan daw ay hindi siya nakasuhan ng pagnanakaw. Ang hangad ng taumbayan ngayon ay makasuhan­ naman ang mga smugglers at hoarders. Mas lalong­ ma­tutuwa kapag ang mga ito ang naitapon sa kulu­ngan. Sila ang mga salot na nagpapahirap sa mamamayan at sa bansa."
1,"!Mas controversial na ang pinakawalang statement ni Heart Evangelista tungkol sa diumano’y nagnakaw ng kanyang contacts para lang makarampa sa Europe. Aniya, mali nga raw ang ginawa ng taong ito na kung hiningi lang daw sa kanya ay ibibigay naman niya. “Women should support each other. You just ask me. If you asked me for contacts, I would have given it to you,”  pakawala niya kahapon sa kanyang Instagram live session. “Imagine mo, years and years ko siyang trinabaho tapos ganu’n lang? Kinuha lang ‘yung sheet, eh. Pero ganu’n talaga. Baka kailangan nila,” pagkumpirma nito. Bagama’t walang nabanggit na pangalan pero may mga nagtanong kung si Pia Wurtzbach ba ‘yun dahil kalat naman sa social media na mala-Heart ang dating Miss Universe sa Paris Fashion Week kasama ang ex-glam team niHeart pero sey ng aktres, “I’m not gonna name names. You know, I think everybody naman, lahat naman, pwedeng gawin. I mean, you could do everything and if you like to do it, you can do it. It’s just the way or matter of doing it. That’s the only thing that sucks. Like, I expected more from you know, but I don’t know, ganu’n talaga. “Parang kung baga, survival mode na ‘to. And ako, ‘di naman ako kailagang mag-survive. Okay naman ako,” pahayag niya. Kumpisal pa ng Kapuso actress : “I think this is the sad part here in the Philippines. Everybody’s really crab mentality. Like, pwede namang ‘girl, pwede bang ganyan?’ Sure, why not, no? Hindi ‘yung ganu’n. Nakaka-turn off. Nakaka-sad.” Dumano’y alam ni Pia na ginagamit ng ex-glam team ni Heart ang contacts nito pero hindi diumano kumibo si Pia at maging ang original glam team daw nito na nasa Paris na rin ay hindi na ginamit ni Pia in favor of Heart’s ex-glam team."
1,"Usap-usapan din sa social media ang big reveal ng isa sa mga bagong Sang’gre na si Kapuso Prime Gem Bianca Umali! Inanunsyo  noong Oct. 23 sa 24 Oras ang biga­ting project ni Bianca na gaganap bilang Terra, ang anak ni Sang’gre Danaya. Sa isang exclusive interview kay Nelson Canlas, ibinahagi ng aktres ang kanyang taos-pusong pasasalamat para sa GMA at kanyang mga tagasuporta. “Paulit-ulit ko sinasabi na I’m very thankful, of course, to my supporters. Hindi ko hiniling pero ito, ipinagkaloob sa akin. I assure na they will not be disappointed. I will not fail anyone.” Kasunod ng official announcement, nag-trend sa X (dating Twitter) si Bianca Umali pati ang topic na Encantadia at #Sanggre."
1,"‘Good vibes’ ang sagot ni Francine Diaz sa sa tanong kung paano niya hina-handle ang mga difficult people. Aniya “Unang-una po sa lahat wala naman perpektong tao. Lahat tayo napapagod. Lahat tayo may pinagdaraanan and tingin ko siguro kailangan kahit mahirap kailangan talaga manaig palagi na maging maintindihin ka sa mga tao sa paligid mo kasi lahat naman tayo may kanya-kanyang  pinagdaraanan sa buhay,” umpisa niya sa Q & A sa One Dreamy Day event with Francine para sa launching ng Scents of Francine for Bench. According to ‘science’ may four different types of difficult people. “Hindi natin alam baka mamaya ‘yung kindness na ibibigay mo ‘yun pala ‘yung kailangan ng tao na ‘yun,” paliwanag pa ng young actress. Eh paano naman kung siya ay pakiramdam niya nagiging ‘difficult’ na? “Nasa sulok lang or manonood na lang ako ng entertaining videos para lang ma-uplift ‘yung energy ko ulit kasi totoo naman po nakakapagod talaga kung minsan pero siguro nakakadagdag din doon kuya Marlon (host) na ‘yung mga tao sa paligid ko talaga. Kaya sobrang importante po na sobrang masiyahin ‘yung mga pumapaligid sa inyo kasi sa kanila ako kumukuha ng napakataas na energy eh,” sabay tilian ng kanyang fans na talagang naghintay sa nasabing launching ng collaboration ng Bench at ni Francine. Aminado siyang sobrang hilig niya sa pabango. “Kada oras, naliligo ako sa pabango.” May dalawang scent ito – Royal Dream and Spring Day na available na sa Bench stores nationwide! Matagal na raw nag-umpisa ang idea na ito na ang akala niya ay hindi na matutuloy dahil mahirap daw talagang mamili ng scent, design, bote “‘Yun po ang mahirap.” At ang napili nga niya, “Mahilig po ako sa matatamis, sa floral scents, so, natutuwa po ako kasi finally nandito na at pwede sa araw-araw,” kuwento pa niya. “Thank you ninong @bcbench and ninong @johnling75 for making this happen!! From a one dreamy afternoon kwentuhan to making it into a reality!!”"
1,"Inamin ni Jane de Leon sa Star Magic Celebrity Conversations na malaki ang kanyang paghanga kay Paulo Avelino. Kung mabibigyan ng pagkakataon ay nangangarap ang dalaga na makatrabaho ang aktor. “Muntik na muntik ko na siyang makatrabaho, crush ko kasi talaga siya, si Paulo Avelino. Alam niya ‘yon. Kasi given na ‘yung may looks siya, kaya ko siya nagustuhan kasi napakagaling niyang artista. ‘Yon ‘yung reason kung bakit gusto ko rin siyang makatrabaho. Hindi lang porke’t crush ko siya, siyempre hinahangaan, magaling kasi siyang artista,” pagtatapat ni Jane. Matatandaang huling nagbida ang aktres sa Mars Ravelo’s Darna na nagtapos noong Pebrero. Marami pa umanong mga karakter ang pinapangarap na magawa ni Jane. “‘Yung Split ‘yung iba-iba ‘yung mga personality. I want to try that. Gusto ko ma-challenge ang sarili ko. Then other than that gusto ko rin makapag-explore out of the country. Kasi I really love my craft so much. Pumasok naman ako rito not just for the fame or for money but of course I really love my craft. Siyempre hindi naman matatapos lahat sa Darna. Sinasabi ko nga kay Lord, baka ito pa lang ang umpisa,” pagbabahagi ng dalaga. Nakikita ni Jane ang sarili na talagang magtatagumpay sa mga darating pang taon. “A successful lady, ‘yon talaga. “But siyempre may plan rin si Lord for me. So, no matter what kung ano man ‘yon, alam ko may ibibigay Siya sa aking lesson to grow,” nakangiting pahayag ng aktres. Gerald, tutok sa mga negosyo Kamakailan ay opisyal nang binuksan ang ikatlong sangay ng The Th3d Floor gym na pag-aari ni Gerald Anderson. Taong 2019 nang buksan ang unang gym at 2021 naman nang magbukas ang ikalawang sangay na parehong matatagpuan nasa Quezon City. Sa Sheridan, Mandaluyong matatagpuan ang pangatlong gym ni Gerald. Ayon sa binata ay talagang tinututukan niya ang negosyo para na rin sa kayang kinabukasan. “Siyempre mahal ko trabaho ko sa showbiz but I want to build something na pumapasok hindi galing showbiz. I worked 16 years in the industry, planning more siyempre pero maganda may ibang challenge. Something to build from the ground up. It’s a challenge,” makahulugang pahayag ni Gerald. Muling madadagdagan ang mga sangay ng naturang gym sa mga susunod na buwan. Para kay Gerald ay maganda ang kanyang pinasok na negosyo dahil nakatutulong ito para sa kalusugan ng mga tao. “Gusto ko magkaroon ng facility where people can come, build a community, get fit, make friends. I am very happy may opportunities na ganito. I get to do something outside my showbiz career, keeps me busy. More than equipment, location, I want to give the best service to potential clients,” giit ng aktor. Samantala, may mga bagong proyekto nang pinaghahandaan ngayon si Gerald. Ayon sa aktor ay kailangan itong pakaabangan ng kanyang mga tagahanga. “May gagawin ka­ming project with direk Erik Matti. It is a series, antayin na­ting ma-announce. Projects with ABS-CBN naman early next year na,” pagtatapos ng binata. — Reports from JCC"
1,"Ang bongga pala ni JK Labajo. Nakasama pala niyang mag-perform ang Danish pop band na Lukas Graham sa concert nito sa Manila. Sinorpresa ng banda ang kanilang fans nang dalhin nila si JK at nakipag-duet at kinanta ang kanta nitong Ere pati na rin ang kanta nilang Love Someone. Ipinost din ng Island Records Philippines sa TikTok ang buong performance ng dalawa. Nagsimula ito nang magkomento si JK na excited na siya sa concert ng Danish pop band at sinagot siya nito ng “Hey JK! Why not come and perform this song with me instead?” at inimbitahan na nga sa concert. Umabot na sa 1.9 million views ang TikTok video na ito wala pang isang araw nang i-upload ito. Samantala, kilala naman ang banda ni Lukas sa mga hit song nitong 7 Years, Mama Said, Love Someone at iba pa. Maraming fans naman ang napa-sana all dahil hindi inasahan ang duet nilang dalawa. Bongga. Hahaha. ‘Di ba kilala ko sila. Hahaha."
1,"COTABATO CITY, Philippines — Patay ang mag-ama nang aksidenteng makuryente sila sa kanilang bakuran nang ku­nin ang sinampay, naganap nitong Martes ng gabi sa bayan ng Carmen sa lalawigan ng  Cotabato. Kinilala ang nasawing mag-ama na sina Alvin Morillo, 50-anyos, at ang 18-anyos na anak niyang babae na si Jenny. Bago ang insidente ay napansin ng mag-ama ang pagkahulog sa yerong bubong ng kanilang bahay ang kable ng kur­yenteng mula sa poste ng Cotabato Electric Coo­perative na nasa tapat ng kanilang bakuran nang tamaan ng mga sanga ng punong nabuwal kaya’t lumabas ang mga ito. Nang aalisin na nila ang mga kable ay biglang bumuhos ang malakas na ulan kaya’t kinuha ng mag-ama ang mga  jacket na nakasampay. Hindi napansin na ang kabilang dulo ng alambre ay nakadikit na sa kableng nalaglag mula sa poste ng kuryente kaya’t nang kunin ang jacket ay nahawakan nila ang alambre kaya’t sila ay nakuryente na agad nilang ikinasawi."
1,"LAGAWE, Ifugao, Philippines — Isang batang lalaki ang nasawi habang sugatan ang 9 iba pa matapos silang pagtatagain ng isang ex-convict na nag-amok sa Barangay Amduntog, Asipulo, Ifugao, kamakalawa. Hindi pinangalanan ang batang lalaaking nasawi na isang 5-anyos habang nasugatan ang dalawang paslit na isang 2-anyos at 6-anyos;Tomas Tayaban; Michael Tucal;Ezperanza Tadao;Jenariz Dinamling;Melanie Pihlo;Jocelyn Tagnaon; at Aldrick Hagada,Barangay Captain ng nasabing lugar. Kinilala ng Asipulo-PNP ang suspek na binawian rin ng buhay matapos mabaril ng mga operatiba ng pulisya na si Davis Bullong, 44, residente ng Barangay Antipolo sa bayan ng Asipulo. Ayon kay P/Capt. Francisco Buyuccan, hepe ng Asipulo PNP, unang tinaga ng suspek sina Tayaban at Tucal pagkatapos ay naglakad  patungo naman sa Sitio Halulug sa nasabing barangay at pinagtataga sina Tadao, Dinamling at Pihlo na noon ay naghuhugas naman ng ani na luya. Sumunod naman na tinungo ng suspek ang Barangay Hall ng Amduntog at pinagtataga naman sina Chairman Hagada at Tagnaon na noon ay naka-duty kabilang ang mga bata. Pinakahuling pinuntahan ng suspek ang Asi­pulo Central School kung saan ipinagpatuloy ang pananaga,subalit dito na siya naabutan ng mga rumespondeng operatiba ng pulisya. Unang pinakiusapan ng mga otoridad ang suspek subalit sa halip ay tinangka pa umanong tagain ang isa pang biktima kung kaya’t napilitan silang paputukan ng baril. Napag-alaman na nakulong ng 10 taon ang suspek noong 2001 at uling nakulong noong 2013 dahil sa kasong frustrated murder."
1,"MANILA, Philippines — Nakatakdang resolbahin ngayong papasok na linggo ng Commission on Elections (Comelec) ang daan-daang disqualification cases na nakahain sa kanila laban sa mga kandidato sa Barangay at Sangguniang Kabataan Elections (BSKE). Sinabi ni Comelec Chairperson George Garcia na umabot na sa 125 ang mga disqualification cases na hawak nila at nangako na maglalabasan na ang mga desisyon sa mga ito sa darating na linggo. “Mula sa dibisyon ng Comelec, umiikot na ang mga resolusyon kung saan ang 125 na na-file na disqualification cases ay ire-resolve na ng Comelec,” saad ni Garcia. Sinabi niya na inaasahan ang pagkadiskuwalipika at pagtanggal sa listahan ng mga kandidato kapag naresolba ang mga kaso. Kung hindi naman makakapagdesisyon sa isang kaso bago ang araw ng halalan dahil sa kakapusan ng panahon, may kapangyarihan naman ang Comelec para suspindihin ang proklamasyon ng isang kandidato na may nakabinbin na disqualification case. Tiniyak naman niya na hindi naman magkakaroon ng kawalan ng liderato sa isang barangay kung hindi pa mapoproklama ang mananalong kandidato dahil sa maaaring pansamantalang humalili ang number 1 na kagawad."
1,"MANILA, Philippines — Inaasahan ng Commission on Elections (Comelec) na aabot sa 75% ng mga rehistradong botante ang lalabas at boboto para sa kanilang mga kandidato sa Oktubre 30. Sinabi ni Comelec Chairperson George Garcia na nais nilang malagpasan ang 70% voter turnout noong 2018 sa huling halalang pambarangay. Maaaring maging malaking tulong para maabot nito ang deklarasyon ni Pangulong Bongbong Marcos na isang “special non-working holiday” ang Oktubre 30, para lumabas ang mga botante. Umaasa ang Comelec na gawin na ring holiday ang Oktubre 31 para makauwi ang mga botante sa kanilang mga probinsya kung saan sila nakarehistro at makaboto. Kapag nangyari umano ito ay tiyak na malalagpasan ang voter turnout noong 2018."
1,"MANILA, Philippines — Tutulong ang mga bansang kasapi ng Southeast Asian Nations sa Pilipinas para sa pagpapauwi sa mga Filipino na naiipit sa gulo sa Israel. Sinabi ni Foreign Affairs Undersecretary Eduardo de Vega, international approach ang gagamitng estratehiya sa pagresponde sa krisis dahil sa panggugulo ng militanteng grupong Hamas. “The President also directed the Department of Foreign Affairs to contact other countries and also through the embassies in Manila to provide critical assistance in looking for Filipinos who are unaccounted for, and to help the Philippines in getting them out of Gaza,” pahayag ni De Vega. Bukod pa dito, lumapit na rin umano ang ASEAN countries para ipahayag ang kanilang tulong, tulad umano ng Indonesia na bagamat wala silang citizen sa Gaza ay nag-alok ng tulong sa mga Filipino na nagnanais na umalis sa West Bank. Samantala, kailangan naman umanong sumang-ayon ng Israel at Egypt sa humanitarian corridor para makadaan sa border ang mga Filipino at makalabas ng Gaza. Sa ngayon, 92 Pinoy sa Gaza ang nais nang umuwi ng Pilipinas. “And in the President’s words, what is critical now is Gaza and let’s keep exploring all possible exit options. You already know that he has met the Israeli ambassador who has promised that no civilians are being targeted,” ayon pa kay De Vega."
1,"MANILA, Philippines — Pinalitan na ang pangalan ng Agham Road at BIR Road sa Quezon City bilang Senador Miriam P. Defensor-Santiago ­Avenue. Ito ay matapos na ganap na isabatas ang Republic Act No. 11963 o ang pagpapalit ng pangalan ng Agham Road at BIR Road sa Quezon. Nag-lapse into law at payagan ni Pangulong Ferdinand “Bongbong” Marcos Jr. na maging batas ang panukala. Nakasaad sa Article VI, Section 27 ng Konstitusyon na magiging batas ang isang panukala kapag hindi nilagdaan ng Pa­ngulo sa loob ng 30 araw mula nang matanggap ng Office of the President. “The Department of Public Works and Highways shall issue the ne­cessary rules, orders and circulars to implement the provisions of this Act within 60 days from its effectivity,” nakasaad pa sa batas. Magiging epektibo ang bagong batas 15 araw matapos ang publication sa Official Gazette o mga malalaking pahayagan na mayroong general circulation. Matatandaan na pumanaw si Santiago noong Setyembre 2016 dahil sa sakit na cancer."
1,"MANILA, Philippines — May 25 Filipino na karamihan ay mga babae at mga bata ang nagnanais na umuwi ng Pilipinas sa gitna ng bakbakan sa pagitan at Hamas at Israel. Ayon kay Department of Foreign Affairs (DFA) spokesman Tess Daza, nakatanggap na ang Philippine Embassy sa Amman, Jordan ng kahilingan para sa repatriation mula sa mga Pinoy sa Gaza. Naniniwala naman si Daza na posibleng magbago pa ang nasabing bilang dahil karamihan sa kanila ay hindi pa desidido subalit habang sinusulat ang balitang ito ay nasa 25 katao na ang nagnanais na umuwi ng Pilipinas. Nabatid na mayroong 137 Filipino ang nasa Gaza. Sinabi naman ng Phi­lippine diplomats sa Tel Aviv na mayroon nang umiiral na contingency measures para sa mga Filipino na naiipit sa gulo sa Israel kung saan mahigit sa 1,000 katao na ang nasawi mula sa Gaza at Israel dahil sa rocket attacks. Wala pa namang inilalabas na travel ban ang gobyerno ng Pilipinas sa Israel o revise security alert status dahil sa nangyayaring kaguluhan."
1,"MANILA, Philippines — Hiniling ni Justice Secretary Jesus Crispin Remulla sa Senado na magpataw ng mahigpit na parusa laban sa mga abogado na sangkot sa “Demanda Me” system na ginagawa ng mga foreign nationals. Sa budget hearing ng Senado para sa 2024 budget ng Department of Justice (DOJ), tinalakay ang tungkol sa “Demanda Me” racket kung saan nagbabayad ang mga dayuhan sa mga abogado dito sa bansa para sampahan ang mga sarili ng kaso. Ginagawa ito ng mga foreign nationals para magtagal pa ang pananatili nila sa Pilipinas at hindi mapa-deport. Ayon kay Remulla, may batas  na hindi pwedeng i-deport ang isang dayuhan habang may kaso sila dito sa Pilipinas. Nahalata umano nila ang raket na ito nang mapansin na kalahati sa mga nakakulong na dayuhan ay mismong sila ang nagpapasampa ng kaso sa kanilang mga sarili. Karaniwan din umano ng kasong ipinapasampa ng mga foreign nationals sa kanilang mga sarili ay VAWC o violence against women and children. Inihalimbawa ni Remulla ang isang Japanese na nadismis ang kaso matapos magpasampa ng VAWC sa kanyang nobya na madalas namang dumadalaw at nagbebeso-beso pa."
1,"HINDI lamang agricultural products ang malayang ipi­napasok sa bansa kundi shabu. Idinaraan sa mga port at nakalulusot pero nahuhuli rin naman ng Bureau of Customs (BOC). Bakit kaya hinahayaan pang makalabas sa bakuran ng BOC ang mga epektos ng droga at hindi karaka-rakang pigilin habang nasa port pa lang? May kasabwat kaya sa BOC ang mga smuggler ng shabu katulad din ng mga smugglers ng bigas? Bakit pinapayagan pang makarating kung saan-saan ang kargamento saka lang ibubulgar na shabu ang laman ng container van. Hindi kaya naba­wasan na ito bago binulgar sa mga awtoridad. Kung nabawasan na ang kargamentong shabu, tiyak na ma­rami na naman ang mga kabataang masisira ang ulo. Ang sunud-sunod at walang patlang na pagkaka­diskubre ng shabu ang nagtulak sa House of Represen­tatives para magkasa ng imbestigasyon ukol sa sunud-sunod na shipment ng shabu. Inatasan ni House Speaker Martin Romualdez si Surigao del Norte Rep. Robert Ace Barbers, Chairman ng Dangerous Drugs, na siyasatin kung bakit walang patlang ang pagpasok ng shabu sa bansa. Nais ni Romualdez na malaman kung sino ang “utak” sa likod nang malalaking shipment ng shabu na dumagsa mula pa Setyembre at nagpapatuloy hang­gang sa kasalukuyan. Ang pinaka-latest na shipment ng shabu na nasabat ng Bureau of Customs (BOC), Philippine Drug Enforcement Agency (PDEA), Philippine National Police (PNP) at Philippine Coast Guard (PCG) ay ang 323 kilo ng shabu na nagkakahalaga ng P2.2 bilyon na idi­neklarang shipment ng beef jerky na nagmula sa Mexico City. Mexico noong nakaraang Miyerkules (Oktubre 4). Noong nakaraang Setyembre, dalawang malaking shipment ng shabu ang nasabat sa dalawang bayan sa Pampanga. Una ay ang 200 kilo ng shabu na nagka­kahalaga ng P1.2 bilyon at nadiskubre sa loob ng abandonadong kotse sa Mabalacat, Pampanga. Ikalawa ay ang 538 kilo ng shabu na nagkakahalaga ng P3.6 bilyon at nadiskubre sa isang malaking bodega sa Mexico, Pampanga. Dalawang uri ng smugglers ang binabantayan ng BOC, PDEA at PNP—smugglers ng agri products at shabu. Itong huli ang pinakamatindi sapagkat, sinisira ang kinabukasan ng sinumang makagamit. Matagal na ang ginagawang pagpapasok ng illegal na droga sa bansa. Umigting ang kampanya laban sa illegal drugs noong panahon ni dating President Rodrigo Duterte subalit hindi rin nalutas. Ni walang “malala­king isda” na nahuli at naipakulong. May mga inakusahan subalit nakalaya rin. Itong bagong kampanya ng kasalukuyang admi­nistrasyon laban sa illegal drugs ay magkaroon sana ng resulta at hindi pawang pag-iimbestiga. Kung maari, ibalik ang death penalty laban sa drug smugglers."
1,"MANILA, Philippines — Patay ang labor organizer na si Jude Thaddeus Fernandez matapos diumano pagbabarilin ng Philippine National Police Criminal Investigation and Detection Group (PNP-CIDG) sa kanilang bahay sa Binangonan, Rizal. Ayon sa ulat ng Kilusang Mayo Uno (KMU) ngayong Miyerkules, 4 p.m. nang pagbabarilin hanggang mapaslang si Fernandez noong ika-29 ng Setyembre sa sinasabing insidente ng ""extrajudicial killing"" o EJK. ""Ayon sa ulat na aming natanggap, pinasok ang kanyang bahay na tinutuluyan sa Binangonan, Rizal. Hahainan diumano siya ng search warrant,"" wika ng KMU sa isang pahayag kanina. ""Pinapalabas ng PNP CIDG na 'nanlaban' umano si Fernandez, dahilan upang paputukan nila ito hanggang maideklarang 'dead on the spot.' Tuwiran naming pinabubulaanan ang naratibong ito. Si Fernandez ay organisador ng mga manggagawa, hindi armado.""      Kasalukyang nag-oorganisa si Fernandez sa komunidad ng mga manggagawa upang mapalahok sila sa kampanyang dagdag-sahod at karapatan sa paggawa. Nagsimulang maging aktiboo sa kilusang manggagawa si Fernandez noon pang Batas Militar ng diktador at dating Pangulong Ferdinand Marcos Sr. Humihingi pa ng komento ang Philstar.com kay PNP spokesperson Police Col. Jean Fajardo tungkol sa paratang ng KMU ngunit hindi pa rin tumutugon hanggang sa ngayon. May kinalaman sa gawaing aktibismo? Napatay si Fernandez ngayong nagpapatuloy ang panawagan ng mga obrero para sa dagdag-sahod, lalo na't lumobo sa 5.3% ang inflation rate o bilis ng pagtaas ng presyo ng bilihin. Matatandaang P35 hanggang P50 lang ang idinagdag sa arawang sahod ng mga taga-CALABARZON kahit na P750 ang hiling ng mga manggagawa dahil sa pagtaas ng presyo ng bilihin at serbisyo sa naturang rehiyon. ""Sa ultimo, ang inaatake ng estado ay ang makatarungang mga kampanya para sa dagdag-sahod, regular na trabaho, kalayaan sa pag-uunyon at iba pang mga karapatan,"" dagdag pa ng KMU. ""Kasalukuyang kinukuha ang mga labi upang maibigay na sa mga kaanak. Isasagawa ang tuluy-tuloy na fact-finding mission upang mailabas ang katotohanan sa naganap na pagpaslang."" Si Fernandez ang ika-72 biktima ng labor-related killings simula 2016, ayon sa naturang pederasyon ng unyon ng mga manggagawa. Siya rin ang ikaapat matapos ang International Labor Organization (ILO) High Level Tripartite Mission noong January 2023. Inihahalintulad ng KMU ang naturang pagpaslang sa mga unyonistang sina Dandy Miguel, Manny Asuncion, Alex Dolorosa atbp. nitong mga nakalipas na taon. Related Stories  Widow of activist killed in 'Bloody Sunday' raid appeals junked murder rap vs cops  BPO union organizer 31 beses sinaksak sa 'puso, leeg, mukha' bago mamatay  August Inflation rate lumobo sa 5.3% dahil sa presyo ng pagkain  P35-P50 wage hike aprub sa CALABARZON, kahit manggagawa P750 ang hiniling"
1,"MANILA, Philippines — Iniutos na ng isang korte sa Navotas ang pag-aresto sa anim na pulis na sangkot sa pagkamatay ng 17-anyos na si Jerhode “Jemboy” Baltazar, isang menor de edad na naging biktima ng mistaken identity. Inilabas nitong Martes ng Navotas City Regional Trial Court Branch 286 ang isang warrant of arrest para sa mga sangkot na pulis matapos makakita ng sapat na ebidensya mula sa imbestigasyon sa insidente. Ang anim na pulis na nakapangalan sa warrant of arrest ay sina:  Police Staff Sergeant Gerry Maliban Police Staff Sergeant Antonio Bugayong Jr. Police Executive Master Sergeant Roberto Balais Jr. Police Staff Sergeant Nikko Pines Esquilon Police Corporal Edward Jade Blanco Patrolman Benedict Mangada   “The court finds probable cause to issue a warrant of arrest against all the above-named accused to place them under custody of the law in order not to frustrate the ends of justice,” sabi sa warrant na ibinalita ng media. Maaalalang nabaril si Baltazar sa isang insidente ng mistaken identity matapos mapagkalamang suspect sa krimen noong ika-2 ng Agosto. Dahil sa insidente, nasibak sa puwesto ang hepe ng Navotas City Police at ang walong pulis na kasama sa police operation. Binanggit ding ""murder"" ang isasampang kaso base sa tama ng bala ng baril sa katawan ni Baltazar at bilang ng mga pulis na responsable sa insidente. — intern Matthew Gabriel Related Stories  8 cops in Jemboy killing dismissed  Kasong murder isinampa vs 6 pulis sa ‘Jemboy’ case  Court orders arrest of cops in Navotas teen's killing"
1,"MANILA, Philippines — Binawian ng buhay ang tatlong Pilipinong mangingisda matapos banggain ng hindi pa nakikilalang banyagang commercial vessel — bagay na tumatawid noon sa vicinity waters ng Bajo de Masinloc (Scarborough Shoal). Ibinahagi ng isa sa crew ng FFB DEARYN na nangyari ang insidente bandang 4:20 a.m. noong Lunes habang nakaangkla para mangisda 85 nautical miles hilagangkanluran ng Bajo de Masinloc. ""The mother boat submerged, resulting in the death of its three crew members, including its boat captain,"" pagbabalita ng Philippine Coast Guard ngayong Miyerkules. ""The eleven crew members who survived the maritime incident utilized their eight service boats to leave the vicinity waters and transport the deceased victims to Barangay Cato, Infanta, Pangasinan."" Bandang 10 a.m. na noong Martes nang makarating ang mga nabanggit at agad namang ibinahagi ang insidente sa pinakamalapit na Coast Guard sub-station para sa humingi ng tulong. Pakikiramay ng Malacañang Nagpaabot naman ng kanyang pakikiramay si Pangulong Ferdinand ""Bongbong"" Marcos Jr. sa sinapit ng mga biktima. ""The incident is still under investigation to ascertain the details and circumstances surrounding the collision between the fishing boat and a still unidentified commercial vessel,"" wika ni Bongbong sa ulat ng The STAR. ""Currently, the Philippine Coast Guard is backtracking and checking all monitored vessels in the area as part of its ongoing investigation."" ""We assure the victims, their families, and everyone that we will exert every effort to hold accountable those who are responsible for this unfortunate maritime incident.""  President Marcos: We are deeply saddened by the deaths of the three fishermen, including the captain of the fishing vessel @PhilippineStar @phil — Alexis B. Romero (@alexisbromero) October 4, 2023  Nanawagan naman ang presidente sa publiko na iwasan muna ang magpakalat ng haka-haka sa ngayon at hayaan ang Coast Guard magkasa ng kanilang probe sa nangyari. Tiniyak naman ng pangulong mag-aabot ng suporta at ayuda ang gobyerno sa mga biktima at kanilang mga pamilya. Humihingi naman ng hustisiya ang isang grupo ng progresibong mga mangingisda patungkol sa nangyaring insidente, bagay na ikinamatay ng mga kasamahan nila sa hanap buhay. “We demand swift investigation on the circumstances of a foreign commercial vessel’s ramming of a Filipino fishing vessel that resulted to death of three fisherfolks, in Panatag Shoal (Scarborough), last Monday,"" ani PAMALAKAYA national chairperson Ferdinando Hicap kanina. ""Accountability and assistance to the bereaved families must follow."" Ang Bajo de Masinloc ay nasa loob ng West Philippine Sea, isang eryang parte ng internationally recognized na exclusive economic zone (EEZ) ng Pilipinas. Sa kabila nito, pilit itong inaangkin ng iba pang mga kalapit na bansa lalong-lalo na ng Tsina sa kabila ng pagpanig ng Permanent Court of Arbitration noong 2016 sa Maynila. — may mga ulat mula kay Gaea Katreena Cabico at The STAR/Alexis Romero Related Stories  The verdict: Philippines wins arbitration case vs China  Coast Guard tinanggal 'barrier' na nilagay ng Tsina sa Scarborough Shoal  Tsina itutuloy 'depensahan' ang Scarborough matapos tanggalin ng Pinas ang floating barriers"
1,"MANILA, Philippines — Bahagyang humina ang bagyong ""Jenny"" habang nagpapatuloy sa direksyon nitong kanluran hilagangkanluran patungong katimugang Taiwan. Ito ang ibinahagi ng PAGASA nitong Miyerkules matapos makita ang mata ng typhoon 270 kilometro silangan hilagangsilangan ng Itbayat, Batanes bandang 4 a.m. Lakas ng hangin: 150 kilometro kada oras malapit sa gitna Bugso ng hangin: hanggang 185 kilometro kada oras Pagkilos: 10 kilometro kada oras Direksyon: kanluran hilagangkanluran  ""The weakening trend is forecast to continue due to the increasing dry air entrainment and vertical wind shear,"" wika ng PAGASA ngayong araw. ""Land interaction during its passage over the rugged terrain of southern Taiwan will further weaken the typhoon. Once over the Taiwan Strait, additional cool dry air from the north will entrain into Jenny, resulting in continued weakening."" Nakikitang magbabagsak ng 100-200 milimetro ng tubig-ulan sa probinsya ng Batanes ngayong araw habang nasa 50-100 mm naman sa hilagang bahagi ng Babuyan Islands. Umiiral pa rin ang Tropical Cyclone Wind Signals sa iba't ibang bahagi ng Pilipinas dahil na rin sa malalakas hanggang typhoon-force winds. Signal No. 3  hilagang bahagi ng Batanes (Itbayat)  Makatitikim ng storm-force winds ang nabanggit sa loob ng 18 oras at maaaring humarap sa katamtaman hanggang signipikanteng banta sa buhay at ari-arian. Signal No. 2  nalalabing bahagi ng Batanes at hilagang bahagi ng Babuyan Islands (Babuyan Is., Calayan Is.)  Tatamaan ng 62 hanggang 88 kilommetro kada oras na hangin ang mga naturang lugar dahil sa gale-force winds sa susunod na 24 oras. Signal No. 1  nalalabing bahagi ng Babuyan Islands hilagang bahagi ng mainland Cagayan (Santa Ana, Gonzaga, Buguey, Santa Teresiuta, Lal-Lol, Camalaniugan, Pamplona, Claveria, Aparri, Ballesteros, Abublug, Allacapan, Sanchez-Mira, Santa Praxedes, Lasam, Gattaran) hilagang bahagi ng Apayao (Calansan, Pudtol, Luna, Santa Marcela, Flora) hilagang bahagi ng Ilocos Norte (Piddig, Bangui, Vintar, Burgos, Pagudpud, Bacarra, Adams, Pauquin, Dumalneg, Laoag City)  Nagsimula na ang pagpihit ng bagyo patungong kanluran hilagangkanluran at nakikitang kikilos pakanluran hilagangkanluran sa susunod na 12 oras bago magawang pakanluran. Nakikitang sasalpok ang bagyo sa timog bahagi ng Taiwan bukas, Huwebes nang umaga, bago lumabas ng Philippine area of responsibility bukas nang hapon o gabi. Masungit na panahon dahil sa habagat Patuloy na palalakasin ng bagyong Jenny ang hanging habagat at magdadala ng minsanang pag-ulan sa kanlurang bahagi ng Luzon sa susunod na tatlong araw. Ang pagpapalakas ng habagat ay sinasabing magdadala ng malalakas na hangin sa susunod na araw na hindi nasa ilalim ng anumang wind signal, lalo na sa mga baybaying dagat at mabubundok na lugar. Narito ang mga makararanas ng gusty conditions ngayong araw kaugnay ng habagat:  timog bahagi ng Aurora Bataan Metro Manila Occidental Mindoro Kalayaan Islands Romblon kalakhan ng CALABARZON ilang bahagi ng Bicol Region"
1,"MANILA, Philippines — Hinihikayat ngayon ng Commission on Human Rights (CHR) ang Kongreso na tuluyang maisabatas ang Senate Bill 1026, isang panukalang batas na layong bigyan ng pantay na oportunidad ang mga katutubo sa pagtratrabaho. Tinutukoy ng komisyon ang ""An Act Ensuring Equal Employment Opportunities To Members Of Indigenous Cultural Communities And Preference In Certain Cases And For Other Purposes"" na siyang inihain ni Sen. Jinggoy Estrada noon pang ika-4 ng Agosto taong 2022. ""Under the bill, the government is mandated to reserve at least 10 percent of the rank-and-file positions in government services to IPs in areas where indigenous cultural communities’ presence is dominant,"" sabi ng CHR ngayong Huwebes. ""Additionally, private enterprises that operate in areas where ICC exist and which receive assistance, loans, or grants from the government, shall be required to give preferential employment to members of ICC by assuring them a 10% slot in their workforce."" Paliwanag ng komisyon, malaking tulong ang pagpasa ng panukala upang matugunan ang isyu ng kahirapan, hindi pagkakapantay-pantay at diskriminasyon laban sa mga katutubo. Dagdag pa ng CHR, napipigilan ng diskriminasyon at paglabag sa karapatang pantao ng mga katutubo ang pag-asenso sa nuhay ng mga nabanggit. Katutubo at kahirapan Una nang sinabi ng International Labor Organization sa kanilang 2020 report na ""three times more likely"" mabuhay sa ""extreme poverty"" ang mga IP kumpara sa mga hindi katutubo. Kinikilala rin ang mga IPs bilang isa sa pinakamahihirap na sektor sa lipunang Pilipino at siyang nakararanas ng pinakamatataas ng porsyento ng unemployment, underemployment at illiteracy. ""An important feature of SB 1026 is the prohibition against discrimination of IP members in the hiring and dismissal on the basis of their ethnic group,"" dagdag pa ng CHR. ""This provides additional protection for IP workers while also helping create a safe space for them considering their vulnerability to discrimination."" Dagdag pa nila, ang paggagarantiya ng slots para sa mga katutubo sa mga lugar kung saan sila'y marami ay makatutulong para ma-""mainstream"" sila sa lipunan habang napahuhusay ang kanilang potensyal. Idinidiin ng 1987 Constitution ang obligasyon ng gobyernong kilalanin, respetuhin at itaguyod ang karapatan ng mga IP sa framework ng national development. — James Relativo"
1,"Kahit gaano tayo kumayod at magtrabaho, hindi dapat kalimutan ang pagpapahinga at pag-re-recharge. Lagi natin dapat inaalagaan ang ating physical at mental health. Ito ang isa sa aking mga natutunan sa aming trabaho at sa aming napaka-hectic na schedule sa media – ang halaga ng pag-re-relax at paglalaan ng oras para magbonding kasama ang pamilya. 'Vitamin sea' Pagdating sa family bonding at pagre-relax, paborito ng aming pamilya ang dumayo sa mga beach resort. Ano nga ba ang meron sa dagat na nagbibigay ng kakaibang kapayapaan at ginhawa? Ayon sa mga pag aaral, nakabubuti ito sa pangkalahatang kalusugan at mental health. Isa sa clinical psychologists ang nagsabi na ang kulay asul ay maihahalintulad sa kalmado at payapang pakiramdam. Importante ang regular na family bonding para pangalagaan ang ating mental health. Enjoy kami sa picture-taking sa beachfront ng Discovery Shores Boracay! Napakaganda, napakapino at napakaputi ng buhangin! Napakapalad natin para manirahan sa isang bansang biniyayaan ng mayaman at magagandang beach resorts na talaga namang maipagmamalaki sa buong mundo. Sa katunayan, ang Pilipinas ay binansagang World’s Leading Dive Destination at World’s Leading Beach Destination sa taong 2022 noong 29th World Travel Awards. Ang Discovery Shores Boracay ang itinuturing na isa sa mga pinakamaganda sa Boracay. First time naming pumunta rito at talaga namang nag-enjoy ang aming pamilya. Unang-una, mayroon silang hassle-free airport service, kaya naman stress-free ang aming biyahe papunta at paalis sa resort. Pagkarating namin doon, sinalubong kami ng mababait at masayahing hotel staff, complimentary drinks, at masasarap na welcome treats sa aming kwarto. Nakatutuwa ang personalized welcome souvenirs ng hotel. Nanatili kami ng aking pamilya sa isang Junior Suite, isang 45-square-meter na kwarto na mayroong king-sized bed at extra daybed para sa aking mga anak. Kumpleto rin ang room amenities tulad ng smart television na may kasamang HD cable, high-speed internet, Bluetooth-capable soundbar, plush oversized towels, hypoallergenic pillows, hairdryer, at isang in-room safe. Ngunit, ang pinaka nagustuhan namin ay ang minibar na punung-puno ng iba’t ibang flavor ng tea at isang Nespresso machine. Dinadayo rin ang Discovery Shores dahil sa kanilang masarap ng pagkain. Napakasarap din ng pagkain sa Discovery Shores! Dahil meron silang 24 hour-in-room dining service, pwede kang mamili sa anim na restaurants para sa iyong kakainin -- mula sa Filipino and Fusion cuisine ng Indigo at Sands Restaurant, hanggang sa nakatatakam na pagkain ng Forno Osteria. Sand Restaurant   Enjoy din kaming panoorin ang Boracay sunset sa kanilang Sand Bar na matatagpuan sa beachfront o lounge sa pool. Napahanga naman kami sa panoramic view ng dagat na pwedeng ma-experience sa 360 Roof Lounge, ang isa sa best spots ng resort. 360 Roof Lounge   Isa sa highlights ng Discovery Shores Boracay ay ang kanilang breathtaking pools. Mula sa grand swimming pool hanggang sa kanilang infinity pool, tunay ngang nakaka-relax ang view ng Boracay beach. At ang baybayin ng resort ay tunay na napakaganda – mapa-sunset o mapa-sunrise man! Sa Discovery Shores Boracay ko nakita ang lahat ng aking hinahanap para makapag-recharge. Kaya hindi na nakapagtataka kung bakit sila hinirang na Philippines’ Leading Beach Resort ng 27th World Travel Awards. Bonus ding lahat ng kailangan mo ay madali mo lang mapupuntahan mula sa hotel (tulad ng shops, dining establishments, at iba pang tourist attractions) sa tulong ng complimentary hotel transport service. Sunset View   Walang tatalo sa family-bonding Pero siyempre, ang susi kaya mas naging memorable ang bakasyon na ito ay ang aking pamilya! Kaya sa aking pagbabalik sa trabaho, dala-dala ko ang saya sa aking puso, at mas handa na akong yakapin ang dalang pagsubok ng buhay. Kaya kung naghahanap ka rin ng isang luxurious escape at unforgettable experience, Discovery Shores Boracay ang dapat mong puntahan. Puwedeng mag-book sa kanilang website sa discovershoresboracay.com o bisitahin ang kanilang social media accounts on Facebook, Instagram, Twitter at TikTok. -- Panoorin ang Pamilya Talk sa Facebook, YouTube at Kumu (@JingCastaneda – 12:00 noon – 1:00 p.m. Monday & Wednesday). You can also follow my social media accounts: Instagram, Facebook, YouTube, Tiktok, Twitter and Kumu. Iparating ang inyong mga tanong at suhestiyon, at sumulat sa [email protected]."
1,"MANILA, Philippines — Ipinagkait ng Movie and Television Review and Classification Board (MTRCB) ang hiling na motion for consideration na inihain ng ""It's Showtime"" — dahilan para matuloy ang suspensyon ng programa. Setyembre lang nang mag-isyu ng 12-araw na suspensyon ang MTRCB laban sa Kapamilya noontime show kaugnay ng pagkain ng icing ng cake ng real-life LGBT couple at TV hosts na sina Vice Ganda at Ion Perez sa harap ng mga bata, bagay na inakala ng ilan bilang ""mahalay."" Naantala nang ilang linggo ang pagpapatupad ng suspensyon matapos maghain ng ""motion for reconsideration"" ang palatuntunan. ""The [MTRCB] released a resolution dated 28 September 2023, denying the Motions for Reconsideration (MR) filed by GMA Network, Inc. and ABS-CBN Corporaion,"" ayon sa pahayag ng MTRCB ngayong Huwebes. ""Said MRs sought relief from the Board's ruling dated August 17, 2023, regarding the July 25, 2023 episode of the live noontime television program 'It's Showtime!'"" ""Specifically, during the show's 'Isip Bata' segment, in which hosts Ryan Bang, Vice Ganda and Ion Perez allegedly acted indecently or inappropriately in the presence of children, which is alleged to have violated Section 3 (c) of Presidential Decree No. 1986 and its Implementing Rules and Regulations."" Matatandaang ginawa ng MTRCB ang desisyon matapos aniya makatanggap ng mga reklamo kasunod ng eksena. Gayunpaman, kwinekwestyon naman ng ilan kung bakit ito ""bastos"" lalo na't dinilaan lang ng mga host ang daliring nalagyan ng pagkain. Isyu ng bias? Homophobia? Pinuna din ng ilang netizens kung bakit naging ""malaswa"" ang eksena nina Vice at Ion gayong walang suspensyon ang ""E.A.T"" dahil sa matindihang halikan ng host na si dating Sen. Tito Sotto ang kanyang asawang si Helen Gamboa on-air. Hindi tuloy maiwasan ng ilang isiping ginigipit ang ""It's Showtime"" hosts dahil sa kanilang kasarian. Sina Tito Sotto at Helen Gamboa ay mga magulang ni Lala Sotto, na siyang tumatayong MTRCB chair. Una nang sinabi ni Lala Sotto na hindi niya pakikialamanan ang anumang adjudicative processes pagdating sa mga nabanggit na magkaribal na noontime shows. ""In view of which, the Board's Decision dated 17 August 2023 is affirmed,"" dagdag pa ng MTRCB. Meron namang 15 araw ang ""It's Showtime!"" sa ngayon upang maghain ng motion for reconsideration sa Office of the President, ayon sa ulat ng state-owned PTV4. Kamakailan lang nang mangako ng review ang MTRCB matapos pagtwanan ni ""E.A.T."" host Joey de Leon ang pagpapakamatay gamit ang joke sa lubid. Humingi na ng tawad ang palabas tungkol dito."
1,"MANILA, Philippines — Muling nagmatigas ang Beijing sa desisyon nitong depensahan ang kanilang ""soberanya"" sa Bajo de Masinloc (Scarborough) — kahit nasa exclusive economic zone ito ng Pilipinas batay sa international law. Ito ang idiniin ni Chinese Foreign Ministry spokesperson Wang Wenbin nitong Miyerkules ilang araw matapos tanggalin ng Philippine Coast Guard ang floating barriers na inilagay ng Beijing na humaharang sa mga Pinoy na mangingisda. ""Yesterday, I made clear China’s position on the issue, and you may refer to that. I would like to reiterate that Huangyan Dao has always been China’s territory,"" wika ni Wang sa isang press conference kahapon. ""What the Philippines did looks like nothing more than self-amusement. China will continue to safeguard our territorial sovereignty and maritime rights and interests over Huangyan Dao."" Una nang ipinag-utos ni Pangulong Ferdinand ""Bongbong"" Marcos Jr. ang special na operation ng pagtatanggal sa harang, dahilan para atasan ni National Security Adviser Eduardo Año ang Coast Guard na putulin ang barrier sa timogsilangang tarangkahan ng Bajo de Masinloc. Pilit na iginigiit ng Tsina na kanila ang Bajo de Masinloc, bagay na kanilang tinatawag na ""Huangyan Dao,"" kahit binalewala na ng 2016 arbitral ruling ng Permanent Court of Arbitration ang nine-dash line. Ang naturang linya ang ginagamit ng mga Tsino para ikatwiran na kanila ang halos buong South China Sea. Nasa loob nito ang West Philippine Sea, bagay na pasok sa 200 nautical mile EEZ ng Pilipinas. Kamakailan lang nang sabihin ni Wang na naging ""propesyunal"" lang ang Chinese Coast Guard sa paglalagay ng harang, bagay na ""kinakailangan"" aniya. Kahapon lang nang magkaisa ang political party leaders ng Nationalist People's Coalition, Lakas-CMD, Nacionalista Party, PDP-Laban, National Unity Party at Party-list Coalition Foundation Inc. sa Kamara na ilipat ang mas malaking intelligence at confidential funds sa mga sumusunod na ahensya upang mamanmanan nang maayos ang West Philippine Sea:   National Intelligence Coordinating Agency (NICA) National Security Council (NSC) Philippine Coast Guard (PCG) Bureau of Fisheries and Aquatic Resources (BFAR)  Tanging 118.7 milyon lang ang natanggap na pinagsama-samang intelligence at confidential funds ng Coast Guard simula pa noong 2006, higit na mas maliit kaysa sa P125 milyong confidential funds ng Office of the Vice President noong 2022 — bagay na naubos sa loob ng mahigit-kumulang dalawang linggo lang. Related Stories  China defends Scarborough barrier as 'necessary, professional'  Coast Guard tinanggal 'barrier' na nilagay ng Tsina sa Scarborough Shoal  Political party leaders pinalilipat confidential, intel funds sa West Philippine Sea defense"
1,"MANILA, Philippines — Wala na sa sistema ni Carla Abellana ang dati niyang asawang si Tom Rodriguez. Ito ang inamin ng actress nang salubungin siya ng All Access to Artists (Triple A) ni Mike Tuviera, ang kanyang bagong management group noong isang gabi. Pero aminado si Carla na nahirapan siyang burahin ang aktor pero nakaya niya. “Ngayon, sobra pa sa burado kumbaga,” umpisa ng Drama Goddess. “May mga tao ngayon (na nagsasabi) na it’s so easy to say but it’s so hard to do. ‘Di ba madaling sabihin, mahirap gawin. But for me, moving on is… hindi naman pinipilit, walang oras and of course napakahirap niyang gawin and may sarili siyang timing, parang ganon,” paliwanag pa ng actress na since May pa of this year wala nang kontrata sa GMA 7. “Hindi mo mape-predict kung kelan siya mangyayari, and kanya-kanya ‘yan, parang walang formula or hindi pantay-pantay, hindi pare-pareho, parang ganon. So moving on, I guess parang basta nararamdaman mo lang in your self na wala kang bigat na dala-dala, parang may peace ka, parang ganon, parang nararamdaman mo ‘yung peace or nahanap mo ‘yung peace. “Para sa akin pareho ‘yon, moving on and peace, parang to me pantay sila. As long as you found your peace and wala ka nang bigat na dala-dala, you can say that you’ve moved on already. As long as you’re happy where you are then you can say that you’ve moved on already,” klarong sabi pa ni Carla na pangarap makatambal si Piolo Pascual at handang makatrabaho si Coco Martin. At idinescribe niya kung gaano kahirap ang kanyang ginawa. “Syempre hindi naging madali, akala po natin ‘di ba madali ‘yon ‘I forgive you,’ ganon lang po ‘di ba, pero napakahirap pong gawin or ibigay saka mas na-realize ko gaano siya kaimportante para sa sarili niyo po, kumbaga mas na-realize ko ‘yung forgiveness, kung gaano siya ka-importante sa para sa sarili mo not for the person you’re giving your forgiveness to, parang ganon. Saka ‘yung bigat po niya na talagang inyo pa rin po na hindi niyo basta-basta maibibigay. So of course, mahabang proseso po ‘yon, mahabang panahon at hindi po nagiging madali pero hinayaan ko lang po. Hindi ko po pinilit ‘yung sarili ko. I took my time, ginawa ko lang po kung ano ‘yung mga pinlano kong gawin,” ang mahaba pa niyang kuwento sa karanasan sa pagpapatawad at pagmo-move on na aniya ay nakaramay niya ang mga alagang aso sa kanyang pinagdaanan. Sa ngayon ay maraming plano ang Triple A kay Carla. Mas magiging active rin siya sa social media at hindi pa siya handang ma-in love ulit kahit na may mga nagpaparamdam na."
1,"MANILA, Philippines — Lalaban nang sabayan ang mga Altas sa NCAA Season 99 men’s basketball tournament. Ito ang deklarasyon ni University of Perpetual Help System Dalta coach Michael ‘Myk’ Saguiguit ilang araw bago ang pagbu­­bukas ng torneo. “We have seasoned pla­yers na, They have all played in the NCAA al­ready, it’s a very good season for Team Altas to get a win and win the first game,” wika ni Saguiguit. Sa kanilang 7-11 record sa nakaraang NCAA Season 98 ay tumapos sa pang-pito ang Perpetual. Tumulong sa Altas si PBA MVP, Gilas Pilipinas standout at Perpetual alumnus Scottie Thompson sa pamamagitan ng pagbibi­gay ng sponsors. “We are now in our final stage of preparation for de­fensive and offensive moves and conditioning,” dagdag ni Saguiguit. Sa pagkawala nina Kim Aurin, Lean Martel, Jef Egan at Steven Flores ay sasandal ang Altas sa ka­nilang mga holdovers at kina rookies Angelo Gelsa­no, Justin Thompson at Bryle Mascariñas na nagmula sa Junior Altas at Jo­shua Ramirez na galing sa Adamson University. Ang mga holdovers ay sina Jielo Razon, Jasper Cuevas, Mark Denver Omega, Arthur Roque II, Cyrus Nitura, Carlo Ferre­ras, Joey Barcuma, John Cedric Abis at JP Boral. Aasa rin ang Las Piñas City-based squad kina Na­thaniel Sevilla, Jearico Nuñez, Christian Pagaran, Shawn Orgo at Richard Mo­vida."
1,"MANILA, Philippines — Handang-handa nang sumabak sa kanilang mga events ang mga miyembro ng Philippine delegation sa 19th Asian Games sa Hangzhou, China. Kabilang sa mga ito ay sina 2018 Asiad gold me­­dalist Margielyn Didal, fencer Juliana Gomez, ang mag-utol na archers na si­na Pia Elizabeth Angel at Gabrielle Monica Bidaure at ang national women’s football team na Filipinas. Isa ang Pinay skateboarder na si Didal sa mga atletang nag-uwi ng apat na gold medals noong 2018 sa Indonesia. Halos isang taon hindi sumalang sa mga torneo ang Cebuana skater matapos magkaroon ng fractured ankle noong Oktubre ng 2022 Red Bull Stake Le­vels sa Brazil. Sa kabila nito ay kumpiyansa ang 24-ayos na si Didal na makakakuha siya ng medalya sa Hangzhou Asiad. “Iyong goal is be here, make the finals, and podium,” sabi ni Didal. Noong 2019 Manila Southeast Asian Games ay nagbulsa si Didal ng da­­la­wang gintong medalya. Maliban kay Didal, ang iba pang kumu­ha ng tatlong ginto noong 2018 edition ay sina Tok­yo Olympic weightlifting champion Hidilyn Diaz-Na­ranjo at golfers Yu­ka Saso (individual at team event), Bianca Pagda­nganan at Lois Kaye Go. Ito naman ang unang pag­­lahok ni Gomez, anak ni actor/sportsman at Team Philippines Chef De Mission Richard Gomez, sa Asiad. Sasabak ang 22-anyos na si Gomez, ang UAAP gold medalist, sa women’s epee event. Ang gintong medalya rin ang target ng magkapatid na Bidaure sa kanilang paglahok sa individual at women’s team event ng Olympic recurve. Sina Pia Elizabeth Angel at Gabrielle Monica ay miyembro ng koponang pumana ng gold medal sa Vietnam SEA Games. Samantala, makakatapat ng Filipinas ang Hong Kong ngayong alas-4 ng ha­pon sa Wenzhou Sports Centre Stadium. Matapos ang Hong Kong ay lalabanan ng Nationals, sumabak sa 2023 FIFA World Cup, ang Korea sa Lunes at ang Myanmar sa Huwebes."
1,"MANILA, Philippines — Isang sunog ang sumiklab sa isang international school (IS) sa Quezon City kahapon, sa kasagsagan ng klase ng mga mag-aaral. Batay sa ulat ng Bureau of Fire Protection (BFP), dakong alas-8:59 ng umaga nang sumiklab ang sunog sa Starland International School (SIS) na matatagpuan sa 12th Avenue, Brgy. Socorro, Quezon City. Ayon sa isang opisyal ng paaralan, kasagsagan ng klase ng mga estudyante nang magsimula ang sunog. Kaagad naman umanong nailikas ang mga mag-aaral, mga guro at mga empleyado ng paaralan at pawang nasa maayos silang kalagayan. Nabatid na naitaas ang sunog sa unang alarma dakong alas-9:04 ng umaga at sa ikalawang alarma bago naideklarang under control dakong alas- 9:57 ng umaga. Tuluyan naman itong naideklarang fireout bandang alas-10:18 ng umaga kahapon. Ayon sa BFP, inaalam pa nila ang pinagmulan ng sunog, gayundin ang halaga ng pinsalang idinulot nito sa paaralan."
1,"MANILA, Philippines — Dinakip ng mga ta­uhan ng PNP-Integrity Monitoring and Enforcement Group (IMEG) ang isang ba­gitong pulis na naka­talaga sa Mababang Kapulungan ng Kongreso o Kamara de Representantes dahil sa kasong rape. Kinilala ni IMEG Director PBrig. Gen. Warren de Leon ang suspek na si Patrolman Kemberly Cyd Cela na nakatalaga bilang security sa Kamara. Si Pat Cela ay na­aresto nitong Martes ng gabi sa loob mismo ng Kamara Representatives matapos lumabas ang warrant of arrest nitong September 11 na inisyu ng Marikina Regional Trial Court Branch 193. Ang suspek ay nahaharap sa 3-counts ng rape at nakakulong na sa Quezon City Police District (QCPD). Maliban sa kasong criminal, nahaharap din ang nasabing pulis sa kasong administratibo na maaaring maging daan ng kanyang pagkakasibak sa serbisyo."
1,"Klase malapit sa bulkan, sinuspinde MANILA, Philippines — Isinugod sa ospital ang may 36 mag-aaral matapos na sumama ang pakiramdam at mahilo nang makalanghap ng volcanic smog mula sa Bulkang Taal sa lalawigan ng Batangas nitong Biyernes. Bunsod nito, ipinag-utos ng Batangas Provincial Disaster Risk Reduction and Management Office (PDRRMO) ang agarang suspension ng klase sa iba’t ibang paaralan malapit sa nasabing bulkan. Sa ulat ng Batangas PDRRMO, bago magtanghali nitong Biyernes, isinugod sa Rural Health Unit (RHU) ang 36 estudyante mula sa Bayorbor National High School at Bayorbor Senior High School sa Mataas na Kahoy ng lalawigan. Ang mga estudyante ay nakaranas ng paninikip ng dibdib, nahirapang huminga at nahilo dahil sa usok na ibinuga ng Bulkang Taal. Ilan din sa kanila ang dumanas ng pananakit ng sikmura, panghihina at halos matumba nang malanghap ang usok. Sa pahayag naman ni Mataas na Kahoy Vice Mayor Jay Ilagan, matapos na malapatan ng pangunahing lunas ay nagsiuwi na rin ang mayorya ng mga estud­yante sa kanilang tahanan  nitong Biyernes ng hapon hanggang nitong Sabado ng umaga. Sa kasalukuyan, ayon pa kay Ilagan ay may isa na lamang pasyente sa pagamutan. Nabatid na simula noong Miyerkules ay nakatanggap na sila ng ulat na nagbubuga na ng asupre ang bulkan. Samantalang ang Taal Volcano ay nananatiling nasa alert level 1 na ibig sabihin ay posible ang potential steam o phrea­tic explosions, volcanic earthquakes, thin ashfalls, at pagbuga ng poisonous gas mula sa bunganga ng bulkan. Patuloy naman ang monitoring ng Philvolcs at mga lokal na opisyal sa lalawigan."
1,"MANILA, Philippines — Patay ang isang motorcycle rider makaraang aksidenteng suwagin ng kasalubong na shuttle bus sa kahabaan ng Makiling Drive, Brgy. Milagrosa, Calamba City, Laguna nitong Biyernes. Kinilala ang biktima na si Rowell Madriaga, idineklarang dead-on-arrival sa JP Rizal Hospital sanhi ng malulubhang sugat na tinamo sa kaniyang katawan. Sa ulat ng Laguna Police, alas-5:12 ng umaga habang bumabagtas ang Honda motorcycle na minamaneho ni Madriaga sa naturang lugar nang biglang salpukin ng kasalubong na Mitsubishi Short Rosa shuttle bus na minamaneho naman ni Bejay Buludan. Sa imbestigasyon, lulan ng motorsiklo na kasalukuyang bumabagtas sa kahabaan ng Makiling Drive sa loob ng premises ng Carmelay 2, Brgy. MIlagrosa ng lungsod ng mabangga ng nasabing shuttle bus. Sa lakas ng pagkakabangga, tumilapon ang biktima sanhi ng matinding pinsalang inabot ng kanyang katawan na nagtamo ng malulubhang sugat sa katawan na kanyang ikinasawi. Ang driver ng shuttle bus na nasa kustodya ng pulisya ay nahaharap sa kasong reckless imprudence resulting in homicide and damage to property."
1,"Wala pang nilalabas na statement ang Triple A sa paglipat sa kanila ni Carla Abellana. Iisa ang manager nina Carla at Tom Rodriguez, si Popoy Caritativo, ng matagal na panahon. Si Popoy ay former manager din nina Marian Rivera and Dennis Trillo. Baka kasi dahil abala pa si Carla sa kanyang teleserye sa GMA 7 na talagang pinaghahandaan niya. Pinakita nga niya na old school siya sa pagme-memorize ng script. Hindi sa computer, sinusulat niya sa Manila paper ng pentel pen at doon niya binabasa ang malalaking letra ng script. “Minsan, ganito talaga ako maghanda para sa mga eksena ko sa trabaho. Lalong-lalo na kapag mahaba, mahirap at marami ang mga linya ko. Na lagi naman, kung tutuusin. “Madalas, akala ng karamihan na nakakatrabaho ko sa industriya na mabilis at mahusay ako mag memorya. Hindi nila alam na ilang beses sa loob ng ilang araw ko munang pinag-aaralan ang mga eksena at mga linya ko. “Kaming mga Artista, hindi kami basta-basta darating sa set para umarte sa harap ng mga camera. Kadalasan, hindi lang isang araw, dalawang linggo o tatlong buwan namin kung paghandaan ang mga gagampanan namin. “Pero dahil mahal na mahal ko ang trabaho ko at ayaw kong mabigo ang network, mga producers, mga manunulat, mga direktor at mga kapwa ko Artista na nagtitiwala at umaasa din sa akin, gagawin ko ang lahat para maghanda ng mabuti. Ganito ako bilang isang Artista.” Majority sa mga artista ngayon, sa cellphone na lang nagme-memorize at may direktor namang unscripted na ang programa kaya kanya-kanyang atake na lang."
1,"Idinisplay ni Sharon Cuneta ang flowers na padala sa kanya ni Alden Richards sa last shooting day ng Metro Manila Film Festival 2023 entry nilang A Mother and Son’s Story. Todo ang pasasalamat ni ate Shawie sa kanyang anak lalo na at may handwritten note ito na kalakip ng orchids. “Mama, it’s our last day. . .I’m very blessed to have known you. Thank you for everything Ma. Dito lang ako! Love you! Your son, Alden,” ang nakalagay sa note. “I thank Jesus for you, my ‘son’ Alden. I really love you and cherish you. Thank you for being my friend. And thank You, God for this on another “sad” day.? @aldenrichards02,” caption naman ni Ate Shawie. Tuwang-tuwa naman sila dahil buti pa raw sila, super sweet sa isa’t isa. Samantala, sunud-sunod ang post ng Megastar para sa 19th birthday ng anak nila ni Kiko Pangilinan na si Miel. At kasama sa nasabing post ni Shawie ang pasasalamat sa anak na nag-impluwensya sa kanya sa K-pop. “I love you with all my heart, my buddy. My Bunny. My ‘mini-me.’ My twin. My girl. Thank you for being a good daughter. May God bless you with all of your heart’s desires and keep you safe always, my sunshine! I will be here for you forever, even if you don’t ever yell ‘Dodo’ again. HAPPY 19th Birthday!!! Always, your loving Mama,” huling bahagi ng mensahe ni Ate Shawie sa anak na isang queer."
1,"Ang Chemist at Philanthropist na si Pinky Tobiano ang isa sa nakakapagpatunay kung gaano kabuting tao at Kabait na anak ang OPM balladeer na si Erik Santos. Achi ang tawag ni Erik kay Pinky at Shoti naman ang tawag nito sa singer. Kaya nakiki-Achi na rin kami ng tawag kay Pinky na naka-lunch namin nung Sabado, at excited siyang kinuwento sa aming na-out na raw niya sa kanyang YouTube channel na Pinky Tobiano ang bonding nila ni Erik sa Turkiye. Nagkita sila sa Turkiye nung April pagkatapos magbakas­yon ni Erik sa Europe kasama ang kanyang ama. Nung November last year pumanaw ang ina ni Erik, kaya ipinasyal niya ang kanyang ama. Pagkagaling doon sa Amsterdam ay tumuloy siya ng Turkiye para magkita sila ni Achi Pinky. Nag-ikot sila sa iba’t-ibang tourist destinations ng naturang bansa. Isa na roon ang Ephesus na kung saan doon nanirahan ang Virgin Mary. Nagdasal sila roon sa Ephesus, namili ng ilang souvenir items at pati ang namayapang ina ni Erik ay ibinili pa niya ng rosary. Sa vlog na ‘yun ay nakikita ang sobrang closeness ng magkaibigan. Sabi ni Achi Pinky, almost 20 years na silang magkaibigan ni Erik at sabi nga ng singer doon sa vlog, “If there’s one person in the world, aside from my family, si Achi ang talagang walang iwanan. Kahit sa pinaka-lowest part of my life, she was there.” Isinama ni Pinky si Erik sa ilang araw na bakasyon sa Turkiye dahil sa sobrang lungkot pa raw noon ni Erik dahil sa pagpanaw ng kanyang ina. Pero pagkatapos ng bakasyon nila roon, ilang buwan lang ang dumaan, na-confine sa hospital ang ama ni Erik dahil din sa lung cancer, at ang bilis daw ng mga pangyayari, pumanaw rin ang ama ng Kapamilya singer nitong nakaraang buwan lang. Suportado niya ang nalalapit na concert ni Erik na pinamagatang MilEStone: The 20th Anniversary Concert na gaganapin sa SM MOA Arena sa Oct. 6. Hindi raw niya maisip kung paano maitatawid ni Erik ang concert na ‘yun na wala na ang magulang niyang manonood sa kanya. Ysabel, may nadiskubre sa sarili Ngayon na ang huling linggo ng Voltes V: Legacy sa GMA 7. Ang laki ng nabago sa buhay ng mga bida sa action-fantasy series na ito kaya hindi nila naiwasang maging emotional sa last day ng taping nila. Nasa Instagram post nga ni Ysabel Ortega ang mahigpit na yakapan nila sa set. Bahagi ng caption ng Kapuso actress, “In a span of 3 years, from strangers, naging pamilya ko na kayo. Mahal na mahal ko kayong apat. I am so proud of each and everyone of you and I’m so happy and proud na kayo ang mga nakasama ko sa journey na ito.” Very memorable kina Ysabel at Miguel ang bonding nila sa Amerika na kung saan nakasama sila sa San Diego Comic-Con dahil may participation doon ang Voltes V na ikinatuwa ng Pinoy fans doon sa Amerika. Itong San Diego Comic-Con ang pinakamalaking annual comics convention sa California, USA at malaking bagay itong naimbitahan ang GMA 7 dahil sa Voltes V. “So, it was a win talaga for GMA for Voltes V, for the production, but it’s also a win for Filipinos. kasi sinasabi nga nila na naka-penetrate na ‘yung GMA and ‘yung Philippine television globally. So, milestone po siya and ‘yung part kaming lahat. So, sobrang nakakataba ng puso,” pahayag ni Ysabel. Masaya rin para sa dalawa ang experience nilang ‘yun sa Amerika dahil nagkaroon sila ng chance na lalong mag-bonding. Dagdag na pahayag naman ni Ysabel, “Like what Miguel said, first out of the country namin together. And ‘yung Mom ko po kasi is very strict po sa akin. Kahit out of town hindi niya ako pinapayagan. And, pinayagan niya ako for San Diego, kasi siyempre nga it’s a big milestone for me, for us. So, pinayagan niya ako kasi with direk Mark and everything. So, ang dami ko namang bantay. “Pero, na-enjoy ko siya kasi once in a lifetime ‘yung experience ‘yun sa Comic-Con and ‘yung experience with Miguel and along with the others, talagang na-appreciate ko. And like what I mentioned din kanina, naging adventurous po ako because of Miguel. “Naiisip ko, ano kaya ‘yung gagawin ko dito kung hindi ko kasama si Miguel? Tapos, baka nasa cafe lang ako nagbabasa lang ako. Very ano rin ako kung ano ‘yung nagagawa ko rin dito. But with Miguel, nag-explore kami, nagpunta kami sa iba’t-ibang parts ng downtown, and sobrang na-appreciate ko kasi na-discover ko rin ‘yung side ko na ‘yun because of him. And nakakatuwa lang din na it was out of the country pa.”"
1,"Malapit nang bumalik si Jessy Mendiola sa show business. Magwawalong buwang gulang na ang anak ng aktres at Luis Manzano na si Isabella Rose o Peanut. Ayon kay Luis ay marami nang nakapilang endorsements para sa anak at sa buong pamilya. “Mayroon naman, and you know even right after Peanut, there are lot of offers but they all understand naman na priority namin first and foremost is Peanut. Siguro maswerte lang kasi ‘yung hosting mas hawak mo ‘yung oras mo ng konti. Pero she wants to get back to work. Thankful kami dahil ang daming brands na nagtatanong na sa amin as a family.a Si Peanut medyo may nag-aantay na endorsements. Kumbaga ‘yon ‘yung part kahit paano ng back to work namin,” pagbabahagi ni Luis. Maraming nagtatanong sa mag-asawa kung susundan na si Peanut ngayong malapit nang mag-isang taong gulang ang bata. “Pahinga muna si Jessy pero pinag-uusapan na namin. Kumbaga may konting time table naman kaming naka-ready kapag dumating na. We want to enjoy Peanut din naman. I mean for some families ang gusto nila ay tuluy-tuloy na, isang bagsakan then rest. ‘Yung iba they prepare having intervals in between. ‘Yung para sa akin, whenever Jessy is ready. Hindi naman kasi ako ‘yung magdadala ng nine months eh. kumbaga siya talaga ang magdadala so whenever she’s ready then mas mag-e-effort kami,” paglalahad ng aktor. Kung papalarin ay tatlong anak umano ang pinaplano nina Luis at Jessy. “Ang wish namin ay three pero siguro kasi we have 12-year age difference, 42 ako, si Jessy ay 30. So, mas may konting leeway siya dahil bagets. Siguro two is okay. Pero if it’s God’s plan na si Peanut lang ang ibigay sa amin, we are more than happy,” pagtatapos ng TV host. Jay R, nag-produce na rin ng pelikula Bukod sa pagkanta ay pinasok na rin ni Jay R ang paggawa ng mga pelikula. Katuwang ng R&B singer ang asawang si Mica Javier sa pagpoprodyus ng isang proyektong pagbibidahan nina Nyoy Volante, Gian Magdangal at Rachel Alejandro. Isa rin si Mica sa mga bida ng bagong musical film. “A lot of these stories in real life ay nangyari talaga. We’re really excited but also scared kasi we’re talking about powerful people here. But huwag silang maging defensive. Kasi hindi naman ‘yung pangalan nila ang ginamit namin,” pagdedetalye ni Jay R. Ang singer din ang gumawa ng official soundtrack para sa bagong pelikula. Binabalak ni Jay R na ilahok ang proyekto sa iba’t ibang film festivals. “We’re planning to submit it sa film festivals, shop it, and take it on tour. Very heavily music-based ‘yung movie and we’re gonna go around US and Canada touring it para at least kapag isa-shop na namin sa platforms, makikita nila na mayroon nang buzz ‘yung movie,” nakangiting pahayag ng R&B singer. (Reports from JCC)"
1,"Balik na pala sa pagdidirek si Johnny Manahan or Mr. M sa The Voice Generations Philippines. Tinapos na niya ang apat na taong pamamahinga na hindi raw siya talaga humawak ng kahit anong prog­rama o pelikula kaya masaya raw siya sa bagong oportunidad. Nagulat daw siya kay Dingdong Dantes. Alam niya kung gaano kagaling ito bilang aktor pero isang rebelasyon sa kanya ang pagiging host nito. “I knew Dong to be a really fine actor. Sinusundan ko ‘yung mga teleserye niya. Ako naman ang nagulat. I think he’s one of the finest hosts that you could have nowadays,” pahayag ni Mr. M. Napuri rin ng direktor ang The Voice Generations coaches na sina Chito Miranda, Billy Crawford at Julie Anne San Jose. Pero ang isa pang ikinagulat niya ay si Stell ng SB19 kung saan unang beses niya palang makilala sa programa. Naibahan siya sa presensya nito kaya speechless daw talaga siya nang mapanood niya ang pagkanta at paggalaw nito. “‘Yung presence niya, presence lang eh, talbog na ako eh. Wala na akong masabi, wala na akong mapintas. And kapag kumanta siya, ‘yung paggalaw niya, that’s a star,” sey ni Mr. M."
1,"HANGGA’T walang naipakukulong ang adminis­tras­yong Marcos na smugglers at hoarders ng bigas, ang pangakong pagbaba ng presyo nito ay magiging panaginip lamang. Hindi rin matutupad ang pangarap na magkakaroon ng sapat na pagkain sa hapag ang mga Pilipino. Hangga’t may mga sukab na smugglers at hoarders, patuloy na magiging “ginto” ang presyo ng bigas at walang kawawa kundi ang mahihirap. Sa kasa­lukuyan, ang presyo ng bigas sa mga palengke ay ma­higit P50 isang kilo. Dati, nakakabili ng limang kilong bigas ang mamamayan pero ngayong nagmahal, da­lawang kilo na lang ang nabibili. Wala namang mabi­ling murang bigas sa Kadiwa stores. Sabi ni President Marcos­ Jr. noong nangangampanya pa lamang, ibababa sa P20 ang bawat kilo ng bigas. Hindi ito nangyari. Isa sa mga dahilan kaya mahal ang bigas ay dahil sa patuloy na smuggling. Sa kabila na nagbabala si Marcos sa mga smugglers at hoarders na hahabulin ang mga ito, hindi sila natakot o nabahag ang buntot­. Patuloy ang pagdagsa ng mga bigas na galing­ Thailand, Vietnam at Cambodia. Walang kahirap-hirap na nakalulusot sa Bureau of Customs ang daang libong­ sako ng imported na bigas. Sabi ni Marcos sa kanyang SONA noong Hulyo 24, hahabulin ang mga smugglers at hoarders. Hindi na raw maganda ang ginagawa ng mga ito na apektado ang mamamayan at ang mga lokal na magsasaka. Isang buwan, makaraang magbanta ang Presidente­, nadiskubre ang daan libong sako ng bigas sa warehouses sa Bulacan na nagkakahalaga ng P505 milyon. Nag-inspeksiyon ang BOC sa pangunguna ni Customs Commissioner Bien Rubio sa mga bodega noong nakaraang Huwebes kasama sina House Speaker Martin Romualdez at Reps. Erwin Tulfo, Wilfrido Mark Enverga, at Ambrosion Cruz Jr. Natuklasan ang 202,000 sako ng bigas sa Great Harvest Rice Mill Warehouse, San Pedro Warehouse, at FS Rice Mill Warehouse. Smuggled umano ang mga bigas sa Thailand at Vietnam. Hindi naman natukoy kung sino ang may-ari ng mga bodega at wala ring naaresto kaugnay sa smuggling at hoarding ng bigas. Ayon sa report, naaktuhang isinasalin ang mga bigas sa mga sako para palitawin na local produce ang mga ito. Ilalabas ang mga bigas kapag kakaunti na ang nasa merkado para maitaas ang presyo. Ito ang dahilan kaya umabot sa mahigit P50 ang presyo ng bigas. Hindi lamang ang mga “hayok” na smugglers at hoarders ang habulin kundi pati na rin ang mga korap na opisyal at empleyado ng Customs. Hindi maipapasok sa bansa ang sandamukal na bigas kung walang ka­sabwat sa BOC. Sampolan na ang mga nagpapahirap sa mamamayan at bayan."
1,"LUCENA CITY, Philippines — Mas lalo na ngayong lumiliit ang mundo ng kontrobersyal na drag artist na si Pura Luka Vega, matapos siyang idineklara na ring “persona non grata” sa Lucena City kaugnay sa kaniyang naging kontro­bersyal na “Ama Namin” performance. Inaprubahan kahapon, araw ng Martes ng Sangguniang Panglungsod ng Lucena ang isang resolusyon na nagdedeklara kay Amadeus Fernando Pagente o  mas kilala bilang Pura Luka Vega na persona non-grata sa lungsod. Ayon kay Konsehal Benito ‘Baste’ Brizuela, Jr. na naghain ng reso­lusyon, ang ginawa ni Pura Luka Vega ay “disrespectful, blasphemous, and shouldn’t be done by anyone regardless of what religion they might be talking about.” Nauna nang naideklara ang drag artist bilang persona non grata sa mga lalawigan ng Laguna, Bukidnon, General Santos City, Floridablanca sa Pampanga, Toboso sa Negros Occidental, at lungsod ng Maynila."
1,"Sa insidente ng ‘mistaken identity’ MANILA, Philippines — Bigong humarap sa  piskalya ang  anim na pulis ng Navotas City na sangkot sa pagpatay kay Jerhode ‘Jemboy’ Baltazar na biktima ng ‘mistaken identity’. Nabatid na tanging ang mga abogado lamang nina P/Executive Master Sergeant Roberto Balais, P/Staff Sergeant Gerry Maliban, P/Staff Sergeant Antonio Bugayong, P/Staff Sergeant Nikko Esquilon, P/ Corporal Eduard Blanco at Pat. Benedict Mangada, ang nagtungo sa prosecutors office sa unang  preliminary investigation. Nahaharap ang  anim na pulis sa kasong reckless imprudence resulting in homicide. Ngunit ayon kay Atty. Ansheline Bacudio, abogado ng pamilya Baltazar na ilalaban nila na maitaas sa murder ang  kaso laban sa anim na pulis. Handa naman ang  saksing si ‘Tony’ na ilahad sa piskalya ang tunay na nangyari sa police operation  hanggang sa mapatay si Baltazar. Matatandaan na noong Agosto 2 ay napatay si Baltazar habang naghahanda na sanang mangisda nang pagbabarilin ng mga pulis sa Barangay NBBS Kaunlaran makaraang mapagkamalang suspek na tinutugis nila sa isang follow-up operation. Kahapon ay hinatid na sa kanyang  huling hantungan si Baltazar sa La Loma Cemetery sa Caloocan City. Suot ng pamilya at kaibigan  ni Baltazar ang puting T-shirt na may  pahayag na “Justice for Jemboy” Samantala, sinabi naman ni PNP Spokesperson PCol. Jean Fajardo na hindi lisensya para sa mga pulis na barilin si Jemboy Baltazar kahit ito pa ay sangkot sa anumang krimen. Reaksiyon ito ni Fajardo sa ilang alegasyon na binalak umano ng grupo ni Baltazar  na holdapin ang kanilang kapitbahay at pagiging  jumper boys o mga umaakyat sa mga truck na may kargang kalakal sa North Bay Boulevard malapit sa pier."
1,"MANILA, Philippines — Target ng Land Transportation Franchising and Regulatory Board (LTFRB) na ipamahagi ang fuel subsidy sa mga driver at operator ng mga public utility vehcicles (PUVs) o mga pampasaherong sasakyan bago matapos ang buwang ng Agosto. Ayon kay Director Joel Bolano, hepe ng  technical division ng LTFRB, oras na mai-download ng Department of Budget and Management (DBM) ang pondo para rito ay agad ipatutupad ang distribusyon ng fuel subsidy. Anya may P3 bilyon ang laan ng pamahalaan para sa fuel subsidy. Ang pondo ay ilalagay sa  call cards ng mga driver para makapagpakarga ng  petrolyo sa mga piling gasolihan. Mayroong P10,000 ang laan sa bawat modern jeepney at UV Express unit at P6,500 sa driver ng traditional jeepneys. Ang motorcycle taxis at delivery service riders ay bibigyan ng P1,200 sa kanilang  e-wallet habang ang mga  tricycle drivers ay bibigyan ng tig-P1,000 bawat isa na ipamamahagi sa mga LGU kung saan sila nakarehistro."
1,"MANILA, Philippines — Nabiyayaan ng programang pangkabuhayan ni Quezon City  Mayor Joy Belmonte ang may 600 solo parents sa ilalim ng ‘Tindahan ni Ate Joy’   sa isang simpleng se­remonya sa Quezon City. Sa ilalim ng programa, tatanggap ng may halagang P10,000 grocery items ang bawat benepisyaryo ng programa na mga solo parent para sa kanilang pangkabuha­yang sariling sari-sari store na mapagkukunan ng  ikabubuhay ng kanilang mga pamilya. Pinangunahan ni Mayor Belmonte kasama si Councilor Ellie Juan ang pormal na turn-over ng mga grocery items sa mga benepisyaryo kabilang din dito ang mga dating persons deprived of liberty (PDL), at survivors ng violence and abuse na tinulungan ng Quezon City Protection Center (QCPC). Sa kanyang talumpati, binigyang diin ni Mayor ­Belmonte na batid ng lokal na pamahalaan ang hirap na dinaranas ng mga solo parent kaya sila ang prayoridad sa mga programa ng LGU. Ito na ang ika-11 batch ng ‘Tindahan ni Ate Joy’ program na nagsimula noon pang 2013 noong bise-akalde pa ito. Bukod sa grocery items ay sumasailalim din ang mga benepisyaryo sa mga pagsasanay para sa tamang pamamalakad ng kanilang negosyo at wastong pagpapaikot ng kanilang kita para sa kapakanan ng kani-kanilang mga pamilya."
1,"Para sa maayos na paglilipat ng embo barangay MANILA, Philippines — Patuloy ang panawagan ng Taguig LGU sa Makati na bumuo na ng transtition team para sa maayos na paglilipat ng mga Embo barangay. Tiniyak din ng Taguig na taos puso nilang tatanggapin ang mga residente ng EMBO barangays at mga benepisyong natatanggap nito sa Makati ay matatanggap din umano nila sa Taguig. Kasabay naman nito ay pinabulaanan din nila ang mga naging pahayag ni Makati City Administrator Claro Certeza ukol umano sa pagtanggi nila sa alok ng Makati LGU na ipagpatuloy ang pagbibigay ng libreng school supplies para sa humigit-kumulang 30 libong estudyante mula sa Embo Barangays. Iginiit ng Taguig na wala si Certeza sa sinasabi nitong pulong na ipinatawag ng Department of Education kung saan kapwa dumalo sina Makati Mayor Abby Binay at Taguig Lani Cayetano. Sa nasabing pulong ay nabanggit umano ni Binay na isasara niya ang lahat ng public schools sa EMBO malibang bayaran umano ng Taguig ang halaga ng mga gusali ng paaralan o kaya ay magbabayad ng renta para sa kanilang paggamit. Ayon naman kay Cayetano na ang isyu ng pagmamay-ari o reimbursement ay dapat na maipagpaliban muna dahil maraming mas mahalagang isyu na dapat munang tugunan."
1,"MANILA, Philippines — Bigo sa kanilang nais ang mga empleyado ng gobyerno at mga guro matapos na mabatid na walang umento sa kanilang mga suweldo na nakapaloob sa P5.768 trilyong 2024 national budget ng pamahalaan. Dahil dito, nitong Huwebes ay sinalubong ng picket ng iba’t-ibang grupo ng mga empleyado ng gobyerno kasama ang mga guro ang pagsisimula ng pagbusisi ng mga mambabatas ng Kamara sa panukalang pambansang pondo ng gobyerno. Ang mga ito ay nagsagawa ng noise barrage sa gate ng Kamara na hinihikayat ang mga mambabatas na pakinggan ang hirit nilang umento sa kanilang mga suweldo. “It is disappointing that in the proposed budget for 2024, the administration has zero allocation for salary increases of all government employees. This year, the implementation of the Salary Standardization Law V will end and the government is supposed to include in its proposal the next round of increases”, ayon kay Vladimer Quetua, Chairperson ng Alliance of Concerned Teachers (ACT). Inihihirit ng ACT ang P50,000 entry-level pay para sa mga guro at P33,000 sa Salary Grade 1 employees. Sa deliberasyon ng pondo ay kinuwestiyon ni ACT Teachers Partylist Rep. France Castro si Budget Secretary Amenah Pangandaman kung bakit walang nakalaang alokasyon para sa umento ng suweldo ng mga empleyado ng gobyerno at mga guro. Ipinaliwanag naman ni Pangandaman na sa ­operating expenses ng gobyerno napunta ang malaking bahagi ng pambansang badyet. Sa kasalukuyan, ayon pa sa DBM Secretary karamihan ng pondo ay ilalagay ang alokasyon sa mga rehiyon habang ang iba pa ay sa iba pang bahagi ng kapuluan at central office. Nabatid pa na maraming wage hike petition ang nakahain sa Regional Wage Boards na humihirit ng karagdagang P150 minimum na umento."
1,"MANILA, Philippines — Idineklarang ‘persona non grata’ ng Sangguniang Panglungsod ng Maynila ang drag artist na si Pura Luka Vega dahil sa kontrobersyal niyang pagtatanghal sa paggampan niya bilang Itim na Nazareno na ikinadismaya ng mga Pilipinong Katoliko. Sa ilalim ng 12th City Council Resolution na iniakda ni 5th District Councilor Ricardo “Boy” Isip Jr. at ina­pru­bahan nitong Agosto 8, hindi na maaaring pumasok ng siyudad ng Maynila si Pura Luka Vega o Amadeus Fernando Pagente, na totoo niyang pangalan. Ito ay kaugnay ng kaniyang pagtatanghal kasabay ng ‘remix version’ ng ‘Ama Namin (Our Father)’ sa isang bar habang suot ang costume ng Itim na Nazareno. Iginiit naman ni 5th District Councilor Jaybee Hizon na hindi maaaring sa lahat ng pagkakataon ay idadahilan ng sinuman ang ‘freedom of speech’ lalo na kung nakakabastos na ng paniniwala sa relihiyon. Suportado ng lahat ng miyembro ng Konseho ang resolusyon dahil sa pagiging site ng Maynila sa taunang Piyesta ng Itim na Nazareno at Traslacion. Ang Maynila na ang ikaapat na siyudad at bayan na nagdeklara kay Pagente bilang ‘persona non grata’, makaraan ang General Santos City, sa South Cotabato; Floridablanca, Pampanga at Toboso, Negros Occidental."
1,"MANILA, Philippines — Nilinaw kahapon ng Metropolitan Manila Development Authority (MMDA) na maging ang street vendors, gaya ng mga motorcycle riders ay huhulihin din kung sisilong sa mga  footbridge at overpass sa Metro Manila. Ito ang inihayag ni MMDA director for traffic enforcement group, Atty. Victor Nuñez nitong Biyernes. Aniya, may departamento ang MMDA na nag-oopereyt at nagmomonitor ng street vendors na nagi­ging sagabal din ang mga ito sa pagdaloy ng trapiko. Una nang nagbabala si MMDA chairman Romando Artes na huhulihin at magmumulta ng P1,000.00 ang motorcycle riders na sisilong sa ilalim ng flyovers at footbridges kapag umuulan. Nagdudulot umano ito ng pagbagal ng daloy ng trapiko lalo na kung nagkukumpulan na kumakain ng 2 hanggang 3 lane at nagiging obstruction sa mga pangunahing lansa­ngan at mapanganib pa para sa mismong mga ri­ders at ibang motorista lalo na kung zero visibility dahil sa lakas ng buhos ng ulan. Nangako naman si Artes na muling makikipag-ugna­yan sa mga gasoline station sa EDSA na magtayo ng tents para may silungan ang mga riders, matapos ilan ang nagpahayag ng pangamba na delikado rin ang pagpapatambay sa mga riders. May matitigas ang ulo na mga riders na gumagamit ng cellphone na hindi dapat gawin sa mga gasolinahan dahil sa mga imbak na gas. Ikinatuwa naman ni Nuñez na mukhang nakakaunawa na ang motorcycle riders dahil nasa 7 na lamang ang nasita sa pagsilong sa footbridges. May mga humihinto naman ng mabilisan para magsuot lamang ng raincoats o rain gears na inuunawa ng traffic enforcers."
1,"Mahigit dalawang dekada nang aktibo sa show business si Jane Oineza. Masayang-masaya ang aktres dahil natupad na ang pangarap na makapagbida sa isang serye. Napapanood ang dalaga ngayon sa Nag-aapoy na Damdamin kasama nina Ria Atayde, Tony Labrusca at JC de Vera. “Sobrang kilig, sobrang thankful dahil binigyan nila ako ng ganitong opportunity at hindi ko ‘yon ipu-put to waste. Ibibigay ko talaga ang best ko kaya asahan n’yo na papainitin namin ang mga hapon n’yo. Sobrang happy, alam ko naman na hindi rin siya overnight success. I also put my hard work in this. So I’m just really happy that all of this is happening now,” nakangiting pahayag ni Jane. Iba’t ibang karakter na ang na­gampanan ng aktres mula pa noon. May mga pagkakataong nakwestiyon na ni Jane ang sarili dahil hindi pa nabibigyan ng pagkakataong makapabida sa isang serye sa mga nakalipas na taon. “May mga times na dina-doubt ko na ano pa ba ang dapat kong gawin. Pero mas nananaig ‘yung patience lang talaga and kailangan ko i-prepare ‘yung sarili ko para ‘pag dumating ‘yung opportunity ready kang i-accept ‘yon. Mas ready ka sa opportunity, mas ready ka sa laban. Dapat i-prepare mo lang ‘yung sarili mo for that. Hindi naman ako tinamad, laging bigyan n’yo lang ako ng opportunity at gagawin ko ‘yung best ko, 22 years na. Sobra akong kinikilig na nando’n na tayo ngayon,” pagbabahagi ng dalaga. Kapansin-pansin ngayon ang magandang hubog ng katawan ni Jane. Ayon sa aktres ay malaking impluwensya ang kasintahang si RK Bagatsing upang mas alagaan pa ang sarili. “Simula no’ng nag-pandemic, nagkaroon ako ng extra time tutukan ‘yung sarili ko at simula din no’ng bagong relationship ako. Mas nagkaroon din ako ng time to take care of myself, to improve myself. Lahat ‘yon nag-align sabay-sabay nangyari. Nagkaroon ako ng time to trial and error. Ano ba ang pwede ko i-improve? Ano ba ang pwede kong gawin, baguhin? Lahat ‘yon hard work kaya hindi rin siya agad-agad nakita. Ngayon ko lang na-feel ang pagiging proud sa pinaghirapan ko kasi lahat ‘yon diet, exercise, kahit feeling ko parang wala naman yatang nangyayari. Ang secret pala is maging mas consistent ka lang. Huwag mo lang i-doubt ‘yung sarili mo at patuloy mo lang din gawin ‘yung routine mo and then eventually makikita mo ‘yung hard work mo na nagpe-payoff,” paglalahad ng aktres. Jameson, ayaw masyadong ilantad ang buhay sa social media Hindi mapili sa mga proyektong ginagawa si Jameson Blake. Tinatanggap lamang umano ng aktor ang bawat ibinibigay sa kanyang alok ng Star Magic. “I mean ‘di naman ako super choosy when it comes to playing second lead or main. It would always be good to be in the main part pero siguro I would just hope for a good role that would have a big impact. For the audience siguro ‘yon ang habol ko. Wala akong specific na role na iniisip kasi I like to try something new. You never know baka ‘yung bago na ‘yon baka mas makakatulong sa akin,” paliwanag ni Jameson. Hindi raw masyadong aktibo sa social media ang aktor. Tungkol lamang sa trabaho ang palaging ibinabahagi ni Jameson sa publiko. “I’m not so active when it comes to my social media in terms of expressing my personal life. I always post about work pero thankful na ‘yung mga nandiyan pa rin is still supporting me. Thank you,” pahayag ng binata. — Reports from JCC"
1,"Proud na proud si Charlene Gonzalez sa anak na si Atasha. Ibinahagi ng misis ni Aga Muhlach sa social media ang kanyang pagbati sa anak na kaka-graduate lang sa college na with honors pa sa Nottingham Trent University sa England. Ipinakita ng dating beauty queen ang video ni Atasha na nagbibigay ng gratitude speech. Caption ni Charlene, “Congratulations @atashamuhlach_ for graduating with business honors at Nottingham Trent University, Business school 2023 & for being chosen to give the message of thanks on behalf of your graduating class... So so so proud of you!!” Ang bongga naman pala ng anak nina Aga at Charlene na bukod sa maganda na ay matalino pa. Kailan lang ay pormal na nitong pinasok ang showbiz at pumirma na nga ito sa Viva Artists Agency. Tinupad nito ang pangako sa magulang na tapusin muna ang pag-aaral bago sumabak sa showbiz. Suportado naman daw siya ng kanyang daddy at binibigyan pa raw siya nito ng advice. At hilig pala nito ang pagkanta na sisimulan o sinimulan na ang recording ng kanyang single. Bukod sa matalino ay talented pa ito na siguradong nagmana sa kanyang mga magulang. Kaya naman kinasasabikan na rin ng mga tagahanga ang gagawin nitong mga proyekto. Bongga."
1,"Kinumpirma ni Vic Sotto na buntis na si Pauleen Luna ng pangalawang baby nila. In-announce niya ito kasama si Pauleen sa E.A.T. kahapon : “Tuluy-tuloy lang ang celebration ng National Dabarkads Day at dahil celebration of love e, gusto ko lang i-announce na nagbunga ang aming pagmamahalan.” Nagbiro pa siyang “Three months kami ni Pareng Joey!” Talagang pinaghirapan din ni Pauleen na mabuo ang baby na dinadala niya, kaya siya nag-leave sa Eat Bulaga, bago nag-resign ang TVJ sa TAPE, Inc. Ilang linggo siyang na-bedrest at dinagdagan pa ng dasal. Kaya ang laki ng pasasalamat niya sa Panginoon na nabuo niya ito. Sa totoo lang, katatapos lang niyang ma-bedrest nung sumama siya kina Bossing Vic sa opening ng E.A.T. sa TV5 nung July 1. Nahahalata na siya roon, at nadulas pa nga si Tito Joey de Leon na tinawag siyang “buntis!” Dapat ay hindi na siya sasama sa wedding nina Maine Mendoza at Cong. Arjo Atayde sa Baguio, pero okay na ang pakiramdam niya, at pinayagan na raw siya ng doktor niya na magbiyahe. Kaya nakasama ito sa wedding nung nakaraang Biyernes. Wala pang ideya si Pauleen kung ano ang gender ng ipinagbubuntis niya. Pero hindi na raw niya iniisip ‘yun. Kung ano raw ang ibibigay ng Panginoon ay ipinagpapasalamat na nila ito. Ang mahalaga ay healthy at maayos ang kalagayan nilang mag-ina. Paolo sinagot ang pagiging ‘peke’ng Bulaga Masaya rin ang 44th anniversary celebration ng Eat Bulaga. Kuwela ang bagong segment nilang May Pa Key Sa Yo na nakuha ng taga-Silang, Cavite na contestant ang House and Lot mula sa Camella Homes. Pero sa opening number pa lang ay nag-emote na si Paolo Contis. Medyo gumagaralgal ang boses niya at binanggit nga niyang naging emotional na raw siya. “Mahalaga po ang araw na ‘to sa Eat Bulaga. “Forty-four years ago, sinimulan po ng Eat Bulaga ang pagbibigay ng saya. Lumipas man po ang panahon sa kahit anong pagkakataon. Maiba man po ang mga artistang humaharap sa inyo araw-araw. Ang hindi po mababago ay ang hangarin ng Eat Bulaga na magbigay ng saya, huh! Naging emotional ako ha!” Natigil siya sandali dahil parang gusto na niyang maiyak, pero pinipigilan niya ito. Nagdagdag naman ng pahayag si Isko Moreno. “Mga Kapuso, nung nagsisimula kami bilang bagong hosts, ang ipinangako namin sa inyo ay kayo ang laging dahilan kung bakit kami naririto. “Dahil sa inyo mga mahal. Sabi nga namin, it’s not always about the hosts. It’s always about the viewers.” Dito na nila in-introduce ang bagong theme song ng noontime show na ni-record nilang hosts. May pauso pa silang tagline na EB Happy. Sabi uli ni Paolo, “Ang gusto namin, fresh lang. Kaya mas pinaganda namin ang kantang ito na mas akma sa bagong panahon at bagong panlasa. “All for you, dahil 44 na tayo.” Bago natapos ang programa, muling nagsalita si Paolo at Yorme tungkol sa kung sino ba talaga ang nagmamay-ari ng Eat Bulaga. Naging emotional na ang ibang co-hosts na sina Cassy Legaspi, Betong Sumaya at Buboy Villar. Sabi uli ni Paolo, “Mahabang panahon, kasama na natin ang Eat Bulaga “Opo. Bago po kami, naintindihan po namin ‘yun. Pero kami mismo, naging bahagi po kami ng Eat Bulaga, dahil kahit nung bata pa ako, naging parte ako ng Eat Bulaga. Nanonood ako ng Eat Bulaga, lahat tayo.” Sumingit si Isko,”Naggi-guest tayo!” “Totoo! Naggi-guest tayo sa Eat Bulaga,” susog ni Paolo. Sabi pa uli Paolo, “Ngayon, ang tanong, sino ba ang nagmamay-ari ng Eat Bulaga? “Ang tanong, sino ang may-ari? Ang sagot, lahat po tayo. Kasi sa 44 years, lahat po tayo ay naging bahagi nito. Hindi po maiiwasan na may mga nagsasabi na wala naman po kaming ambag, dahil bago lang naman po kami rito. “Pero ang mahalaga ay lahat po ay ginagawa namin, para ipagpatuloy ang pagbibigay ng saya at tulong sa inyo. “Wala pong peke sa pagmamahal ko sa staff. “Walang peke sa pagmamahal ko sa crew. “Wala peke sa pagmamahal ko sa trabahong ‘to. Kaya masakit po sa amin kapag tinatawag nyo kaming Fake Bulaga, dahil wala pong fake sa gingaawa namin, sa ngiti na nakikita namin sa mga tao. Wala po.” Muling nagbiro si Paolo ng, “Isa lang po fake sa Eat Bulaga, iyan po ay ang ngipin ni Betong!” Nag-react naman si Betong na napaiyak na raw sana siya, pero nagpasalamat siya sa kanyang doktora. Sabi uli ni Paolo, “Uulitin ko po. Lahat po ng tawanan, lahat po ng luha na sini-share namin sa inyo, lahat po ng tulong, totoo po lahat ‘yan, galing sa puso. Wala pong fake diyan.”"
1,"Chika raw ng dating stylist ni Heart Evangelista sa isang editor na “hindi kami ang fired, we fired Heart.” Napaisip daw ang nasabing editor kung paano nangyari ‘yun samantalang binabayaran sila ni Heart. At napatanong daw tuloy ang editor “kayo ba ang nagbabayad kay Heart?” Bongga ang glam team / stylist ngayon, awrang celebrity na rin. Tama naman ang observation ng iba. Noon ang mga make-up artist hindi umeeksena, nagmi-make up lang sa mga celebrity. Ngayon may sarili na silang moment at umi-influencer na rin, sumusunod sa yapak ng kanilang mga kliyente. Hahaha. At classic example nga itong stylist / glam team ni Heart. Komento nga ni Nay Lolit Solis : “Umiral na naman ang pagiging forgetful sa ilang tao. Gaya ng glam team ni Heart Evangelista na kasama niya lagi sa lahat ng lakad niya. Ngayon para pang nagmamalaki na sila ang glam team ni Rhian Ramos. Sure ako na walang alam si Rhian sa nangyari between Heart at ang glam team nito. Pero tiyak na hindi ito magtatagal dahil makakarating din kay Rhian ang mga bagay na nangyari na kinasasangkutan ng glam team niya ngayon.” Awww."
1,"MANILA, Philippines — Tinanggihan ng Muntinlupa Regional Trial Court (RTC) ang kahilingan ng mga prosecutors ng Department of Justice (DOJ) na baliktarin ang naging desisyon na nag-absuwelto kina dating Senadora Leila De Lima at kapwa akusadong si Ronnie Dayan sa isa sa tatlong kaso kaugnay sa ilegal na droga. Sa inilabas na kautusan ni Muntinlupa RTC Branch 204 Judge Abraham Alcantara, sinabi nito na ang kawalan ng merito ng inihaing motion for reconsideration ng government prosecutors ang dahilan kaya ibinasura ang kahilingan. Paliwanag pa ng korte, maari pang malabag ang double jeopardy kung gagawin nila ito. “Every acquittal becomes final immediately upon promulgation and cannot be recalled for correction or amendment. With the acquittal being immediately final, granting the State’s motion for reconsideration in this case would violate the Constitutional prohibition against double jeopardy because it would effectively reopen the prosecution and subject the accused to a second jeo­pardy despite their acquittal,” saad sa pa desisyon. Nauna nang hiniling ng prosecutors kay Alcantara na mag-inhibit sa paghawak sa huling natitirang kaso laban kay De Lima matapos itong muling i-raffle sa kanyang korte kasunod ng inhibition ni Muntinlupa RTC Branch 256 Judge Romeo Buenaventura. Ang pag-inhibit naman ni Buenaventura ay kasunod ng hiling ng kampo ni De Lima na magbitiw ito sa paghawak ng kaso matapos tanggihan ang plea ng dating senadora na maghain ng piyansa. Ang natitirang kaso ng iligal na droga ay nakabinbin ngayon sa sala ni Presiding Judge Gener Gito, na nagtakda ng pagdinig sa Agosto 1, 2023."
1,"Almost two years ring napahinga si Sunshine Dizon sa pag-arte. At sa dalawang taon na ‘yun, ang dami niyang pinagdaanan. Tulad ng PTSD na nai-post niya :  “Diagnosed with PTSD, Depression, Panic attacks, Abandonement issues and thats just skimming the surface. Im on xanor, jovia, revotril for emergencies and stilnox. You may ask why now? Only because i want to free myself from the stigma. There’s nothing wrong to ask for help. I know it’s very hard to get stuck in your head. But we can do it, baby steps. One day at a time.” Meron din siyang kinaharap na major controversy : ang issue ng estafa na walang naging paliwanag ang actress. Pero ngayon ay nagbabalik siya, sa Pira-Pirasong Pangarap, ang isa sa dalawang collab ng TV5 at ABS-CBN, ang isa pa ay ang Nag-aapoy na Damdamin. “As everybody knows, I was on hiatus for almost two years when this was offered to me. To be honest, I wasn’t very sure kung babalik pa ako. Pero nung nag-usap kami ng manager ko (si Perry Lansigan), sabi ko parang ngayon lang ulit ako nakabasa ng script na very challenging, very interesting, and parang bago sa panlasa, bago lahat. So sabi ko parang I can’t say no. Parang I feel like I really have to do it. “And I’m very thankful to sir Deo (Endrinal) and Dreamscape and ABS-CBN for giving me the opportunity to be part of the afternoon slot again. It has been my home—the afternoon slot—and I’m so excited na makikita na naman ng mga fans at masayang masaya ako sa pagbabalik ng ABS-CBN sa panghapon and kaparte ako nun,” sabi niya sa ginanap na back-to-back open forum ng dalawang teleserye na eere na this week. Na-establish ang pagiging mahusay na actress ni Sunshine nang magbida siya sa mga afternoon series ng GMA 7 kabilang na ang Ika-6 na Utos. Ang Pira-Pirasong Paraiso (3:00 p.m.) ay mapapanood Lunes hanggang Biyernes sa Kapamilya Channel, Kapamilya Online Live, iWantTFC, TFC, A2Z, at TV5 simula Hulyo 25 (Martes). Aktor, walang naitulong sa inI-endorse na produkto! Walang naging epekto ang endorsement ng isang actor sa gamit sa katawan ng lalaki. Hindi raw bumenta ang nasabing produkto. Eh medyo may katamaran pa raw ang actor na mag-promote ng kanyang social media account. Kaya malamang na hindi na raw ito i-renew ng kumpanya ng produktong panlalaki. Tinatapos na lang daw ang contract nito. Lately ay marami nga raw talagang celebrity endorser ang nawalan na ng power kumbaga. ‘Di na sila effective in other words."
1,"Buhay pa rin ang career sa France ni Billy Crawford. Punung-puno ang venue ng kanyang shows. Kaya tunaw raw ang puso niya. “The love from after 20yrs just melts my heart. MERCI ” Nauna na siyang nag-post ng “About last night at @lakermesse.fstvl Nice was lit! Thank you so much France for the love y’all always give! Merci et a bientot! Bisous,” na makikita ngang apaw ang Frances na nanood sa kanya. Napatunayan niya na hindi pa siya limot ng dati niyang fans sa Europe. Maaalalang sumikat doon si Billy 20 years ago na akala ng iba ay namatay siya sa overdose (OD) nang bigla siyang bumalik ng Pilipinas. “Isa akong malaking throwback sa Paris,” kuwento ni Billy sa dating interview namin noon sa LOL (Lunch Out Loud) pero napatunayan niyang ‘di pala. Bago umalis ng bansa si Billy ay sinagot naman niya ang walang tigil na malisyosong intriga na siya ay drug addict kaya siya pumayat ng 30 lbs. “Actually simula nung nag-Dancing with the Stars... alam mo paulit-ulit akong nagpapaliwanag kasi sobrang dami nang nagsasalita on my behalf. Dami-daming nagsasabing addict or whatever,” umpisa niya sa aming interview. “Una sa lahat I think it’s unfair para sabihin sa isang tao kung sino sila. Una sa lahat, I don’t do drugs. “Pangalawa, I stopped alcohol for the past 6 years. Alcoholic ho ako noon and yes kaya ho ako 235 pounds. Hindi ho healthy ‘yun. So, I started to lose weight from that time, nung tumigil talaga akong mag-alcohol and tuluy-tuloy lang siya kasi hindi na ako bumalik sa alcohol as in zero alcohol. “Hindi na ako nagyoyosi. Wala akong bisyo. So ngayon na I am 41 years old and 140 pounds, I’m healthy. I feel good. I don’t necessarily exercise tremendously pero kumakain ako ng tama, umiinom ako ng tubig and siguro mabigat lang talaga ‘yung anak ko (Amari). Nakakapagod din paminsan-minsan kasi saluhan kaming mag-asawa (Coleen Garcia sa pag-aalaga).” Ang downside nga lang ng pagbalik niya sa France, nami-miss niya ang kanyang mag-ina. “I miss you guys so so so much:( hurts my heart to be away from my family. But God orchestrates all. I love you both so much and I’m counting the days to see you two.”"
1,"Anyare sa ‘yo beshy Dennis (Trillo)? Tanong ng ibang netizens sa Little Mermaid Filter video ng Kapuso actor. Parang drag queen nga kasi ang magaling na actor sa Little Mermaid song. “Ang lihim ni Ibarra,” comment ng isa. Meron namang nagsabi ng “Crisostomo Ivana,” matapos niyang gampanan ang role sa hit serye na Maria Clara at Ibarra. May tumawag naman sa kanya ng ‘Crisostomwah Ibarbie.’ Pero mas marami ang duda na baka may gay role na gagampanan ang actor at parang advance press release na ito. Or baka nga raw trip lang ni Dennis ‘yun dahil sa anak nila ni Jennylyn Mercado na little girl."
1,"Biglang natahimik ang usapan sa E.A.T. at Eat Bulaga. Ang sabi naghihintayan sa magaganap sa July 29, kung anu-ano ang magi­ging celebration nila sa 44th anniversary supposedly ng programa. Nauna nang pinabulaanan ng taga-TAPE, Inc. ang kumakalat na kuwentong hanggang Hulyo 29 na lang sila. Tuloy diumano ang paghahanda nito para sa malaking selebrasyon upang ipagdiwang ang ika-44 na anibersaryo ng longest-running noontime show. Nabawasan na rin ang mga nagkakalat ng fake news na animo’y nanghuhula lang naman sa mga nababasa nila. Sa kasalukuyan ay mayroon nang long-term contract ang main hosts ng new Eat Bulaga na sina Paolo Contis at Yorme Isko Moreno. Kaya’t thankful dito sina Paolo at Yorme. Ani Paolo Contis:  “Eat Bulaga will stay hangga’t nandyan ang audience,” naunang pahayag ni Paolo na kasalukuyang nasa Tasmania, Australia at nagso-shooting ng pelikula nila kasama ang OG Tabing Ilog stars na sina Patrick Garcia and Kaye Abad. “This time, talagang ang viewers natin ang bida,” hirit naman ni Yorme. Ani Atty. Maggie Garduque, legal counsel ng TAPE Inc.: “Kung meron pong magtatapos sa July 29, ito ay ang 43rd year ng ‘Eat Bulaga,’ kasi po 44th Anniversary ng EB ang July 29, 2023... “Until 2024 ang contract  ng TAPE, Inc. with EB, so ‘Eat Bulaga’ is committed to give fun, entertainment and help to all our Kapuso 45th Year and Beyond. “Masaya naman si EB President and CEO Romy Jalosjos sa EB hosts at sa development sa show,” dagdag pa ni Atty. Garduque. Kaya sabi nga, abangan ang susunod na kabanata."
1,"Napapansin na ang actor na si Jolo Estrada. At ito ay dahil sa romantic film na Seasons, na recently ay number one most viewed film sa Netflix Philippines umpisa nung mapanood ito last July 7. Third wheel si Jolo sa character na ginagampanan nina Lovi Poe and Carlo Aquino. Siya si Hans, ang kasamahan at officemate ni Charlie, na gina­gampanan ni Lovi Poe, na walang humpay na humahabol sa kanya. Ngunit nang malaman ni Hans na wala siyang pag-asa sa kanyang matalik na kaibigan at in love ito kay Kurt, na ginagampanan ni Carlo Aquino, nahaharap siya sa isang dilemma. Hahabulin pa ba niya si Charlie o susuko na lang siya na isang broken heart? Nagpapasalamat si Jolo sa producer ng Seasons na si Roselle Monteverde sa pagbibigay sa kanya ng opportunity na maging bahagi ng nasabing pelikula. “It has been almost seven years since I first appeared on the big screen with my father’s film production, so I had jitters when I first came to the set of Seasons’ in Ilocos, but the cast and the crew welcomed me like family, including my co actors Lovi and Carlo and our director Easy Ferrer,” Jolo confesses. “They made me feel at home,” he adds. Nakapasok na rin ang Seasons sa top 10 most viewed movie charts ng Netflix United Arab ­Emirates, Qatar at Kuwait. Ang bagong pelikula, na na-conceptualize ni Lovi Poe at screenplay ni Dwein Baltazar, ay streaming na ngayon sa Netflix sa buong mundo. Si Jolo ay anak ni Sen. Jinggoy Estrada at misis na si Precy."
1,"Nangako ang Manila Broadcasting Company na muling mararanasan ng publiko ang masasayang pagsasanib ng musika at sining na naging tatak ng pinakamalaking kapistahan sa buong Pilipinas - ang Aliwan Fiesta- na gaganapin ika 13-15 ng Hulyo. Bukod sa pinakahihintay na sagupaan ng pinakamagaling na dance contingents na ipadadala ng mga rehiyon mula sa iba’t ibang bahagi ng bansa na gaganapin sa huling araw, ipaparada rin ng mga batiking float-maker ang kanilang mga arko, lulan ang mga naggagandahang kandidata sa Reyna ng Aliwan. At dahil hitik din sa musika at tugtugan ang Aliwan Fiesta, nag-imbita rin ang MBC ng mga magpapaningning sa tatlong gabi ng kasiyahan. Tampok sa Bente Naman Jam ng Pasakalye sa July 13 ang kilalang mga bandang Imago, Hey June, Grace Note, at Sunkissed Lola, gayundin ang grupo ng Old Fantasy. Sa pageant night ng Reyna ng Aliwan sa ika-14 ng Hulyo, tampok bilang hosts ang dating Reyna ng Aliwan at 2014 Miss Earth na si Jamie Herrell, kasama si DJ Nick ng 96.3 Easy Rock;  aawit din sina Mark Carpio at Luke Mejares sa gabing iyon. Para naman sa awarding ceremonies na gaganapin sa gabi sa July 15, kung saan hosts sina Nicole Hyala at Chris Tsuper, paiinitin ni  DJ Tom Taus ang entablado, kasama sina Tanya Chinita ng 90.7 Love Radio at si Wency Cornejo, na susundan naman ng Banda ni Kleggy at 6 Cycle Mind na siyang magtatapos ng palabas. Libreng manood ng Aliwan, first come, first served sa mga upuan."
1,"Inamin ni Bea Alonzo na sa lahat naman ng working relationship ay laging may hindi pagkakaunawaan lalo na nga at magkaiba sila ng background. Ito ang naging sagot ng actress tungkol sa sinasabing professional conflict nila ni Alden Richards. Aniya, magiging honest siya na hindi naman sila laging ok pero pareho na aniya silang mature at maikli lang ang buhay para ma-stress. Katwiran nito : “Hindi naman siya masamang tao hindi rin naman ako masamang tao. Siguro meron lang kaming mga hindi pagkakaintindihan pero yan ang buhay eh,” sabi niya last Sunday sa ginanap na presscon ng  Battle of the Judges kung saan host si Alden at isa sa judges kasama sina Ms. Annette Gozon-Valdes, Boy Abunda and Jose Manalo ang actress. Samantala, itinanggi rin niya na engaged na sila ng karelasyong si Dominic Roque. “Lahat ng puntahan ko ngayon, tinatanong nila, ‘Uy, totoo ba, engaged ka na? “Sabi ko, ‘huwag n’yong i-jinx! Hindi pa!’ Hindi pa, hindi pa. Siyempre, pinag-uusapan na namin yan. “Siyempre, 35 years old na ako. Talagang nasa ano na yan, nasa mga plano na yan. “Ngayon, ang proposal, lalaki ang nagpo-propose... actually hindi! That’s not true. Hindi lang pala lalaki ang nagpo-propose, may mga babae ring nagpo-propose.” Pero wala raw sa plano na mag-propose kay Dominic. “Tingin ko, siya ang magpo-propose sa akin,” sabay tawa nito na napansin sa nasabing presscon na open na sa pagsagot ng mga kontrobersya at hindi mailap kausapin. Inamin rin niyang kinukulit na siya ng ina na gusto na nitong ng apo na mestiso at mestisa."
1,"Magbibida sina John Lloyd Cruz at Shaina Magdayao para sa pelikulang Essential Truths of the Lake ni Lav Diaz. Matatandaang nagkatrabaho din noong 2016 sina John Lloyd at direk Lav sa Hele sa Hiwagang Hapis. Nakatrabaho naman ni Shaina noong 2018 ang beteranong direktor sa Ang Panahon ng Halimaw. Taong 2020 pa raw nang simulan ni direk Lav ang bagong pelikula. Kinailangan pa umanong magpanggap nina John Lloyd at Direk Lav bilang mga reporter noon dahil sa pagsabog ng Bulkang Taal. “With John Lloyd, we were able to go inside Barangay Tranca, Talisay which is one of the most devastated areas in Batangas. We disguised ourselves as bureau reporters of ABS-CBN. So we were allowed access to the area by the soldiers supervising the evacuation,” kwento ni Direk Lav. Hinding-hindi raw makalilimutan ng direktor ang naging karanasan noon sa Batangas. Talagang sinikap umanong kunan ang mga eksena ng pelikula sa mga lugar na labis na napinsala ng bulkan. “The place was covered with thick mud. Ashes were everywhere and there was hardly anyone around anymore. I made up a story about a police officer investigating a cold case, a missing model-activist. At that time, I still didn’t know where the story would go. I just wanted to record images that show the irony and contradiction of one’s search for truth in a place that’s desolate. As one of the film’s characters say, ‘Nag-iimbestiga ka ng kasong labing-limang taon nang walang sagot sa isang pook na nilibing ng bulkan? At nariyan pa ang napakamisteryosong lawa,” pagdedetalye ng premyadong direktor. Makakalahok ang Essential Truths of the Lake sa 76th Locarno Film Festival na gaganapin sa Switzerland sa August 2 hanggang 12. Angelica, marami pang roles ang gustong gawin! Isa si Angelica Panganiban sa mga orihinal na alaga ng Star Magic. Sa loob ng tatlong dekadang aktibo ang aktres sa show business ay nasa bakuran lamang siya ng naturang talent agency ng ABS-CBN. “Masarap sa pakiramdam na kasabay mong nag-grow ‘yung mga tao. ‘Yung nagbigay sa iyo ng project, ‘yung mga taong nag-alaga sa iyo since day 1 na nag-artista ka, gumabay sa iyo. Ang sarap sa pakiramdam na sine-celebrate mo ang milestone na ito ng buhay n’yo together,” pahayag ni Angelica. Naghahangad ang dating child star na makagawa pa ng mas maraming de-kalibreng proyekto. “Ngayon mas open ‘yung platforms. Mas lumalawak ang knowledge natin pagdating sa mga pelikula. Kung maglu-lookback ka sa mga classic films, maiisip mo na, ‘Oh, wow! ‘Di pa pala ako nakakagawa ng ganitong klaseng pelikula.’ So ang sarap makakita ng mga ganoong pelikula at maka-inspire na sana dito sa Pilipinas ay magkaroon din tayo ng opportunity na makagawa ng ganitong klaseng films. So mas maraming roles na gusto ko pang gawin. At saka ang sarap sa pakiramdam kasi ibig sabihin no’n ay hindi nawawala ang hunger mo to learn and to explore more, gawa lang nang gawa” pagbabahagi niya. Malaki ang pasasalamat ni Angelica sa pamunuaan ng Star Magic na patuloy na gumagabay sa kanyang karera. Sa paglipas ng panahon ay maraming mga bagay ang natutunan ng aktres sa industriya. “To be loyal and to be grateful. May magandang reward ‘yon kapag nakita ng mga tao na mapagkakatiwalaan ka nila. Kasi alam nila na may loyalty ka,” pagtatapos ng aktres. — Reports from JCC"
1,"Nakaka-worry naman na hindi isinali si Janella Salvador sa catalogue ng Star Magic. Siyempre iisipin mo agad na baka dahil sa meron na siyang anak. O baka naman hindi na rin siya itinuturing na active member ng Star Magic. Sayang naman dahil isang mahusay at magaling na artista si Janella. Pero nasa Star Magic ang final decision kaya wala tayong magagawa. Umasa na lang tayo na sana maisip ng Star Magic na karapat-dapat ilagay si Janella sa nasabing catalogue na sa totoo lang ay hindi ko naman nakikita. Hahaha. Pero nagagalingan kasi ako kay Janella pag napapanood ko siya sa ibang programa sa Kapamilya Channel at TV5 kaya nakilala ko siya. Maganda rin siya at wala naman masama kung nagkaanak siya sa pagkadalaga. Parang mabuti naman siyang ina base sa mga nababasa ko sa dyaryo at paminsan-minsan sa social media. Kaya kung totoong sinadya na ‘wag siyang isama, kawawa naman. Ang sabi sa akin meron namang mga ibang artista sa Star Magic 30 Catalogue Box na ‘di pa nga kilala na andun. Hay naku Janella, paggawa ka na lang ng sarili mong catalogue. Kaya mo ‘yun. Patulong ka sa manager mong si Manny Valera. At least ‘yun solong-solo mo, walang ibang nakalagay. O kaya pa-sponsor ka sa mga endorsement mo. Hahahaha. Kakaloka parang talagang magkakilala kami Janella ha kung ipagtanggol ko. Oh siya, babu na."
1,"Ang galing pa ring sumayaw ni Ormoc Mayor Lucy Torres. Andun pa ‘yung flair niya sa dancing na napanood sa dance show niya noon sa TV5, ang Shall We Dance. Sa ginanap na Pina Festival 2023 na bahagi ang one-month celebration ng Ormoc Fiesta, kitang-kita ang gracefulness ng misis ni Cong. Richard Gomez sa pagsayaw nang makisali sila sa finale dance number ng mga contestant sa Pina Grand Showdown. Bukod pa toh sa dance number nila Cong. Goma sa LGU Night ng Ormoc. Anyway, isa sa highlights ng Ormoc Fiesta ang  Pina Festival na malaking event at dinarayo ng fans all over Eastern Visayas. Sa Ormoc pinakamasarap ang Pina. Patron Saints nila ang San Pedro and San Pablo. Bukod sa masarap na Pina, madasalin ang mga taga-Ormoc kaya’t lagi nila itong pinaghahandaan tuwing darating ang buwan ng June. This year, nag-perform sa Pina Festival Grand Showdown ang young actor na si Seth Fedelin. Dapat ay kasama siya sa Parade pero umulan mabilisan ang Parade at dumiretso ang lahat sa Sports Complex. Pero nag-perform siya sa kinagabihan at nag-trending. At nakakalito sa totoo lang, aakalain mong si Daniel Padilla ang nagpe-perform. At siguro na-overwhelm si Seth sa rami ng tao dahil panay ang sabi nito pag-akyat ng stage na ‘ang laki pala ng stage.’ At habang kumakanta siya ay panay ang chew niya ng bubble gum. Kaya tuloy nahalata na lip sync lang si Seth. Pero game na game naman siya sa fans na nagtitilian lalo na nung lapitan niya ang mga ito sa ibaba ng stage. Ayon kay Mayor Lucy “We are all united here to celebrate our very own Pina Festival 2023. This event is made possible because of the hardwork and passion of the people working behind the scenes. You may not usually see them but they have been working day and night to give you world-class performances and celebration in our month-long festivities. Let’s give them a round of applause. “My dear Ormocanons, this festival is our form of gratitude for the many blessings we have received throughout the years. Just like our very own Queen Pineapple, we have nurtured our city from its grassroots to bring Ormoc to its full potential – to taste the city’s sweet success,” dagdag pa sa speech ni Mayor Lucy. “We have created many programs to capacitate our citizens so that we, Ormocanons, can become the best versions of ourselves. We have invested so much in education by providing scholarship grants and soon, we will open our very own City College of Ormoc. We have also developed programs in agriculture to equip our farmers with necessary skills, equipment, and support so that the fruits of their labors will be bountiful. Our athletes continue to excel in their respective sports because of our sports development programs. We are inves­ting in Long-term infrastructure so that we can march forward to our city’s socio-economic success! These are just among the many brilliant programs designed to make the dreams of every Ormocanon come true,” sabi pa niya sa speech. Ang inaabangan naman ng mga taga-Ormoc this weekend ay ang concert ni Vice Ganda na tiyak na pasabog din. Samantala, wala nang oras sa date ang mag-asawa. “Kasi saan kami pupunta? Galing opisina, uwi na lang kami dun sa bahay,” natatawang chika ni Mayor Lucy sa amin."
1,"MANILA, Philippines — Kasabay nang pagsusulong ng media at information literacy program, tiniyak ni Pangulong Ferdinand Marcos Jr. na walang puwang sa lipunan ang fake news. Ginawa ni Marcos ang pahayag sa kanyang talumpati sa 14th International Conference of Information Commissioners (ICIC), nitong Lunes. Sinabi ng Pangulo na ang programa na lalaban sa fake news ay dapat digital, multimedia, at youth-oriented. Anya, ang mga pekeng balita ay hindi dapat magkaroon ng lugar sa modernong lipunan. “Like everyone here, we too recognize as a matter of principle that fake news should have no place in modern society,” ani Marcos. Tiniyak din ni Marcos ang pagpapatupad ng Freedom of Information Program sa Executive Branch, sa pamamagitan ng Presidential Communications Office (PCO). Noong Marso ngayong taon, sinabi ng PCO na makikipagtulungan ito sa sektor ng pampublikong edukasyon upang tumulong na tugunan ang mga hamon ng pag-institutiona­lize ng media at information literacy (MIL) sa primary at secondary education curriculum. Ang mga hakbang na naglalayong gawing institusyonal ang mga pagsisikap ng DepEd na isama ang MIL bilang pa­ngunahing asignatura sa kasalukuyang kurikulum ng elementarya at sekondaryang edukasyon."
1,"MANILA, Philippines — Round the clock na binabantayan ng Philippine Institute of Volcanology and Seismology (Phivolcs) ang mga aktibong bulkan sa bansa partikular na ang Taal sa Batangas, Mayon sa Bicol at Kanlaon sa Negros na patuloy na nagpapakita ng aktibidad. Sa data ng Phivolcs, nadagdagan ang volcanic earthquakes na naitala sa Kanlaon sa nakalipas na 24 oras. Umakyat din sa 5 ang volcanic earthquakes ng Kanlaon mula sa 2 volcanic quake noong nakaraang araw. Nananatili rin ang pag­luwa ng Kanlaon ng 1,198 tonelada ng asupre at may katamtamang pagsingaw na umabot sa 300 metro ang taas. Samantala, nakapagtala naman ang Taal ng malakas na pagsingaw na umabot sa 1,800 metro ang taas at 14 volcanic tremors na tumagal ng 2-25 minuto. Kapwa nasa alert level 1 ang Kanlaon at Taal. Samantala, patuloy naman ang pagdaloy ng lava mula sa Mayon na umabot sa 1.5 kilometro at nagkaroon din ng pagguho ng lava hanggang 3.3 kilometro. Wala namang naita­lang volcanic quake bagamat mayroong 265 rockfall events ang na-monitor at 5 pyroclastic density current events o pagdausdos ng magkahalong abo, mainit na bato, at volcanic gas sa Mayon. Nananatili sa alert level 3 ang Mayon."
1,"MANILA, Philippines — Hinimok ni Leyte Rep. Richard Gomez ang House Committee on Natural Resources na papanagutin sina Palompon Mayor Ramon Oñate at kanyang asawa dahil sa sinasabing massive pollutions sa kanilang lalawigan. Ito’y matapos ang naging pagdinig ng komite batay sa inihaing House Resolution No. 778 ni Gomez kaugnay sa sinasabing paglabag sa land use and environmental management laws sa mga munisipalidad ng Palompon at Albuera sa Leyte. “I recommend that with these offenses, the Committee would come up with a report and a conclusion that we will file this to the Ombudsman,” saad ni Gomez. May kaugnayan ito sa operasyon ng DBSN Farms Agriventures Corporation na tinuturong dahilan ng malawakang polusyon sa mga munisipalidad ng Palompon at Albuera. Si Oñate ang presidente at chief executive officer ng DBSN na may 55,000-capacity chicken dressing plant sa Albuera at breeder farm sa Palompon na may kapasidad na 88,000 chicken heads. Lumitaw sa assessment study ng Department of Biological Sciences ng University of Santo Tomas’ College of Science sa water quality, stream ecology, microbial analysis ng Albuera-Tinag-an stream system na ang solid wastes mula sa DBSN dressing plant ang naging dahilan umano ng polusyon sa Ormoc Bay. Kasabay nito, hinimok din ni Gomez ang DENR na kanselahin ang Environmental Compliance Certificate (ECC) ng DBSN. “That is my recommendation... for the secretary of DENR to study this further and make sure that all penalties would be paid by DBSN Farm and to cancel its ECC right away because of the pollution happening as revealed in the test. Cancellation of the ECCs of DBSN Farm in San Joaquin, the dressing plant in Albuera in Barangay Tinag-an, Antipolo,” diin ni Gomez. Pinalilipat din ni Gomez ang lahat ng head ng DENR Region 8 sa ibang rehiyon."
1,"MANILA, Philippines — Binigyang pagkilala ng Nike Asia Pacific Brand Protection Team ang Bureau of Customs (BOC) dahil sa kanilang katangi-tanging pagsusumikap na nagresulta sa pagkakum­piska ng may P1.56 bilyong halaga ng mga counterfeit footwear ng naturang iconic brand. Ang parangal ay ipinagkaloob kina Customs Commissioner Bien Rubio, Intelligence Group Deputy Commissioner Juvymax Uy, Customs Intelligence and Investigation Service (CIIS) Director Verne Enciso, at Intellectual Property Rights Division Chief Paul Oliver Pacunayen. Laking pasalamat naman ni Commissioner Rubio sa naturang kara­ngalang natanggap. “We will continue to strengthen our efforts in combating counterfeiting and ensuring the enforcement of intellectual property rights,” aniya. “We are thankful to Nike for the recognition, but our job is far from done. While this award gives credit to the hardworking men and women of the bureau, it ignites us further to go after these manufacturers of counterfeit goods,” pahayag naman ni Uy. Sa pamamagitan ng joint operations, aabot sa 2.2 milyong pares ng counterfeit footwear, na kakikitaan ng iconic “Swoosh” logo ng Nike, ang nakumpiska. Ang estimated market value ng mga naturang illicit products ay aabot sa P1.562 bilyon. Nagpaabot din ang Nike Asia Pacific ng labis na pasasalamat at ng malalim na pagpapahalaga dahil sa walang humpay na pagsisikap ng BOC na mapigilan ang paglipana ng mga pekeng produkto. Para naman kay Enciso, ang naturang komen­dasyon ay dapat na magsilbing rallying call para sa lahat ng ahensiya ng pamahalaan na magtulungan. Siniguro rin niya na ang BOC ay nananatiling committed sa pagtiyak ng border security at intellectual property protection."
1,"Matutuloy din pala finally ang tambalan nina Gabby Concepcion and Marian Rivera na naudlot sa First Yaya. Nagka-casting na raw ang production ng GMA 7 para sa drama series nila. Matagal nang ‘di napapanood sa teleserye si Ma­rian at ito ang magsisilbi niyang acting comeback. Si Gabby ay sa First Lady with Sanya Lopez na sequel ng First Yaya, ang huling trabaho. Samantala, ang fans na ata ni Marian ang pinaka-masipag. Massive ang support nila sa kanilang idolo lalo na sa social media. Lagi silang nakabantay sa mga galaw ni Yanyan."
1,"Cavite, Philippines —Tatlong bala ang bumaon sa ulo at katawan ng isang traffic enforcer makaraang pagbabarilin ng dalawang lalaking lasing na magkaangkas sa motorsiklo na kanyang sinita dahil sa paglabag sa batas-trapiko sa harapan ng isang kilalang mall sa bayan ng Tanza ng lalawigang ito, kamakalawa ng hapon. Nagkagulo sa harapan ng mall nang umalingawngaw ang sunud-sunod na putok na tumapos sa buhay ng biktima na nakilalang si William Mentes Quiambao, traffic enforcer ng Tanza Office for Public Safety at residente ng Brgy. Tres Cruses ng nasabing bayan. Tinutugis na ng pulisya ang mga suspek na nakilalang sina Joseph Tahimic Llagas, residente ng St. John Subdivision, Brgy. Biga Tanza, at Aries Plomos Carlos, kapwa nasa hustong gulang. Sa nakalap na ulat sa Tanza Police, dakong alas-5:50 ng hapon nang maganap ang insidente kung saan naka-duty ang biktima at mga kasamahan nito sa pagmamando ng trapiko sa nasabing lugar. Sa pagsisiyasat, hinuli umano ng biktima ang magkaangkas na suspek hinggil sa mga walang suot na helmet at pasuray-suray pa sa pagmamaneho. Sa video na kumalat sa social media mula sa ilang mga nakasaksi sa pangyayari, nagkasagutan pa ang mga enforcers at makikitang galit na galit ang mga suspek at tinangka pang sagasaan ang biktima. Sa isa pang video, makikitang pinagtutulungan ng mga traffic enforcer na pigilin at pakalmahin ang isa sa suspek, at biglang may sumuntok sa suspek na isa pang enforcer hanggang sa maka­rinig na ang mga tao ng magkakasunod na putok ng baril. Sa kabila nito, luma­labas sa imbestigasyon na bumaba sa motorsiklo ang mga suspek at agad na binunot ni Llagas ang baril sa bewang ng kasama nitong si Carlos at dito na sunud-sunod na pinaputukan sa ulo at katawan ang biktima. Nang duguang bumulagta ang traffic enforcer, mabilis na tumakas ang mga suspek sakay ng itim na Mio i125 motorcycle na may temporary plate number na 0401-0364688. Naitakbo pa sa Tanza Specialist Medical Center ang biktima subalit idineklara na siyang dead-on-arrival. Narekober sa crime scene ang isang deformed .45 caliber slug. Sa follow-up ope­ration ng pulisya, kanilang natagpuan ang motorsiklo na ginamit ng mga suspek na inabandona sa Casanueva, Brgy. Biga, Tanza, Cavite. Kaugnay nito, nagpalabas na ang lokal na pamahalaan ng Tanza ng halagang P100,000 bilang pabuya para sa makapagtuturo sa mga suspek sa pagpatay sa nasabing traffic enforcer."
1,"MANILA, Philippines — Nadakip ng mga tauhan ng Philippine Army ang isang lider at tatlong miyembro ng Daulah Islamiya o DI Extremist Group sa lalawigan ng Lanao del Sur. Ayon kay Major General Antonio Nafarrete, Commander ng Joint Task Force (JTF)-ZamPeLan at ng 1st Infantry “Tabak” Division ng Philippine Army, natiklo ang 4 na mga ekstremista ng 32nd Infantry Battalion (IB), sa tulong ng mga miyembro ng Moro Islamic Liberation Front (MILF), sa Barangay Pabrika, Marugong, Lanao del Sur. Ang naarestong mga DI extremists ay sina Abu Rasas, 18, isa sa mga key leader ng grupo ni Fajarudin Pumbaya Pangalian, ang amir ng DI-Philippines; Saidi, 18, kapatid ng DI-Lanao sub-leader na si Abu Sham; at dalawang menor-de-edad na 16 at 14-anyos. Nahuli ang apat nang inaksyunan ng 32nd IB ang impormasyong ibi­nigay ng mga miyembro ng MILF na pinamumunuan ni Esmail Cosain, alyas “Commander Delta”, hinggil sa presensya ng armadong kalalakihan na kanilang namataan sa Barangay Pabrika sa bayan ng Marugong. Nasamsam mula sa mga suspek ang isang M14 rifle, isang M16A1 rifle, isang R4 rifle, isang M203 Grenade Launcher, isang Springfield rifle, limang improvised explosive device (IED), limang M203 Grenade Launcher ammunition, at sari-saring magazine at bala. Ang pagkakadakip sa mga suspek ay indikasyon na patuloy ang kampanya ng pamahalaan laban sa mga extremist group."
1,"Basey, Samar, Philippines — Hinatulan ng korte ng 42 taong pagkabilanggo ang isang 40-anyos na nanay matapos niyang isadlak sa “online sex” ang dalawang sariling anak na babae sa bayang ito. Sa pahayag sa media ni Judge Tarcelo Sabarre Jr., ng Basey Samar Regional Trial Court-Branch 30, inilabas agad nito ang kanyang desisyon laban sa isang ina na hindi pinangalanan, matapos na mag-plead ng “guilty” ang ginang sa kasong 3-counts ng possession o pag-iingat ng child sexual abuse and exploitation material (CSAEM) na bumiktima sa kanyang mga anak na 11 at 13 taong gulang. Bilang bahagi ng plea bargaining agreement, sinabi ni Sabarre na pinatawan din niya ng multa ang akusadong ina ng halagang P900,000 para sa tatlong criminal charges. “I finished the case in just one hearing; very fast. After it was filed, the following day the case was finished,” pahayag ng hukom na maituturing niya na pinakamabilis na nalutas na kaso sa kanyang sala, sa kasaysayan. Nabatid na ang hinatulang ina ay inaresto noong Marso 18, 2023 ng mga operatiba ng Women and Children’s Protection Center-Visayas Field Unit para sa “producing and distributing” CSAEM kung saan sangkot ang dalawang menor-de-edad na anak. Nasagip naman ang batang magkapatid at ngayo’y nasa pangangalaga na ng Department of Social Welfare and Development-Regional Office."
1,"MANILA, Philippines — Isang binata ang patay nang masagasaan ng truck matapos siyang suntukin ng kanyang kaibigan sa lalawigan ng Rizal nabatid kahapon. Dead-on-the-spot ang biktimang si Vincent Dinusta, 20, habang hindi na pinangalanan ang suspek na isang menor de edad lamang. Ayon kay PCapt. Umar Aduca, hepe ng Investigation Section ng Rodriguez Municipal Police Station, bago ang insidente ay nag-inuman ang suspek at biktima kasama ang isa pang kaibigan sa bayan ng Rodriguez. Nang maghahatinggabi na ng Linggo ay nagka­yayaan umano silang lumipat ng ibang lugar at doon ituloy ang kanilang pag-iinuman ngunit hindi na sila pinapasok dahil sa mga la­sing na. Sa ‘di pa malamang dahilan ay nagkaroon umano ng iringan ang mga magkakaibigan na nauwi sa suntukan. Sa kuha ng CCTV camera sa lugar, makikita ang dalawa na ina­awat ng isang kaibigan nila. Maya-maya ay ma­kikitang sinugod na ng biktima ang suspek at pinagsusuntok. Dahil dito, gumanti ng suntok ang biktima na nagresulta upang mabuwal siya patungo sa kalsada. Nagkataon namang may paparating na isang 10-wheeler truck kaya’t sa kasamaang palad ay nagulungan ang biktima na nagresulta sa kanyang kamatayan. Napag-alamang galing ng Porac, Pampanga ang 10-wheeler truck na nakasagasa sa biktima at magde-deliber sana ng hollow blocks sa Rodriguez."
1,"MANILA, Philippines — Inanunsiyo kamakailan ng pamunuan ng Manila Broadcasting Company (MBC) ang pagbabalik ng Aliwan Fiesta, makaraan ang apat na taon. Gaganapin ito sa ika-13 hanggang ika-15 ng Hulyo, kasabay na rin daw ng anibersaryo ng DZRH. Ang Kapistahan na nagbubuklod sa iba’t-ibang kampeong mananayaw mula sa mga kilalang pista sa mga lalawigan ay unang itinanghal noong 2003, pero natigil noong 2019 bago dumating ang pandemya. Sa mga nakaraang tatlong taon, bumaling ang MBC sa kanilang digital platforms. Dumalo sa pirmahan ng memorandum of agreement ang punong lungsod ng Pasay na si Mayor Emi Calixto-Rubiano, ang vice president at artistic director ng Sining Pangkultura ng Pilipinas (CCP) na si Dennis Marasigan, at si Ruperto Nicdao, Jr, na siyang pangulo ng MBC. Naroon din ang mga naggagandahang Reyna ng Aliwan na sina Jamie Herrell (2013) at Marla Alfoque (2017) kasama ng mga naging Aliwan Fiesta Digital Queen na sina Jannarie Zarzoso (2020) at Marikit Manaois (2022). Inilunsad din ng MBC ang bagong logo ng Aliwan Fiesta na kasing kinang ng kulay dati, subalit mas payak ang anyo."
1,"Nakuha ni Coach Bamboo ang pangalawang championship nang hirangin ang Kiddie Pop Rockstar ng Laguna na si Shane Bernabe bilang grand champion ng The Voice Kids Season 5 noong Linggo (Mayo 21). Nakatanggap si Shane ng 51.05% pinagsamang online na mga boto noong Sabado (Mayo 20) at Linggo (Mayo 21), na naging dahilan upang siya ang young artist na umangat sa iba. Bilang grand champion, nakatanggap si Shane ng P1 million cash prize at recording at management contract sa Universal Music Group Philippines. “Sinabi ko po sa kanila na kahit sino po ‘yung manalo, winner na po talaga kami at winner na rin po kami sa fa­mily namin,” pagbabahagi ni Shane. Nais rin daw niyang maka-collaborate ulit si coach Bamboo. Sa live na grand finals, kinanta ni Shane ang Somewhere Over The Rainbow kasama si Bamboo para sa Duet with Coach at pinabilib ang mga manonood sa pag-awit niya ng Sirena para sa Upbeat Showstopper. Para sa kanyang power ballad, bumirit siya ng Sino Ang Baliw para sa final showdown. Samantala, pinuri naman ni Coach Bamboo si Shane sa kanyang performance sa kompetisyon. “She’s fearless. This whole weekend, ‘yung performance niya from ‘Somewhere Over The Rainbow’ to ‘Sino Ang Baliw,’ it’s just the range and how difficult the pieces are. They were not simple but she chose to take the hard road, the challenging road, which I liked as a coach,” sabi nito. Ibinahagi rin ng OPM rock icon na espesyal ang announcement kay Shane bilang grand champion dahil naroroon din sa entablado ang una niyang “The Voice Kids” champion na si Elha Nympha. “It was a full circle thing to see Elha [at the venue]. But of course I didn’t think of it that way. Pero it brings you back. Ilang years na rin ‘yun. So it’s special,” sabi nito. Sa kabilang banda, pumangalawa si Rai Fernandez, ang Emotional Balladeer ng Camarines Sur mula sa MarTeam ni Martin Nievera, na nakakuha ng 40.65% na kabuuang boto, habang si Xai Martinez, ang Enchanting Siren ng Caloocan City mula sa Team Supreme ni KZ Tandingan, ay nakakuha ng 8.30% kabuuang boto. Hinarana rin ni Moira dela Torre, ang most streamed female singer sa bansa at dating The Voice contestant, ang mga manonood nitong grand finals."
1,"Bukod sa pagiging aktres ay abala na rin ngayon si Jennica Garcia sa pagiging host. Malaki ang pasasalamat ni Jennica dahil nabigyan siya ng pagkakataong makasama si Melai Cantiveros bilang host ng Ur Da Boss na napapanood sa Pie Channel. “When I started acting in showbiz, I became very dependent on the character I portrayed to build my confidence, to build the how to’s on how I will present myself. So, I did the same way for hosting. It’s so nice when I hear Melai or Jolens (Magdangal) say they watch on the Pie Channel ‘yung tunay na sila. I want to see that, too,” naka­ngiting pahayag ni Jennica. Kabi-kabila man ang ginagawang proyekto ay sinisikap umano ng aktres na matutukan pa rin ang pag-aalaga sa dalawang anak na babae. “The activities that they do in school, the field trips. I make time for them. Also, if my pre­sence is needed. Sometimes I don’t even know what day it is. I am often not aware anymore. I just make sure I have my schedule for the week. It can really get overwhelming. Hindi ko agad tinatanong ang schedule ko sa handler ko,” paglalahad niya. Si Jennica ay anak nina Jean at Jigo Garcia na kapwa-artista rin noon. Pitong taong nagpahinga si Jennica sa trabaho at ngayon ay muling namayagpag ang showbiz career. Kapag mayroong trabaho ay ang kanyang ama o ina ang nag-aalaga ng dalawang anak. “My papa and his wife, Amy, I leave my kids to them when I have work. At times when my dad couldn’t take care of my kids, my Ninay from Bicol, comes to Manila to take care of my kids. She was the one who helped raise me. Once in a while, when my mom is not busy, she also helps me take care of my kids. When I cannot count on my papa, my Ninay, my mama. I really cannot work because no one will take care of my children. As long as I know my kids are happy, I can also happily do my work. In my dad’s house, five floors ‘yon. My kids happily see their cousins and play with them,” pagbabahagi ng aktres. Nina, ginawang pribado ang pamilya Pitong taong gulang na ngayon ang anak ni Nina na si Ysabela. Matagal-tagal ding nagpahinga sa pagkanta ang singer at mas piniling maging pribado na lamang ang tungkol sa kanyang personal na buhay. “Ang dami ring hindi nakakaalam na I’m married. Tapos meron na akong daughter. Kahit hanggang ngayon no’ng nagtu-tour ako sa States at Canada. ‘Ay! Kasal ka na ba? Ay! May anak ka na ba?’” kwento ni Nina. Ayon pa sa singer ay talagang pinagkasunduan nila ng asawa na hindi rin ibahagi sa social media ang tungkol sa kanilang pamilya. “Kasi para ‘pag lumalabas kami, hindi mayadong pagkaguluhan sila. Or kunwari sila man lang lumabas on their own, kunwari tatawagin ‘yung anak ko, ‘Ysabela’ magugulat siya. ‘Bakit ako kilala?’ Parang magugulat siya kung sino ba talaga kilala niya, or hindi. In-explain ko rin (sa asawa) siyempre nakikita niya na bakit ‘yung ibang celebrities pino-post ‘yung family. Tapos ako in-explain ko sa kanya na parang gusto ko mas private. Para mayroon tayong private mode. Hindi masyadong magulo,” paliwanag ng Soul Siren. Mula nang magkaroon ng sariling pamilya ay natutunan na ni Nina ang pagluluto. May mga putahe nang nagagawa ang singer ngayon para sa kanyang pamilya. “Bago ako naging mommy, hindi ako marunong magluto talaga. So ngayon magaling na ako magluto ng itlog. Nakakaluto na rin ako ng pasta, tinola. So, achievement na talaga sa akin ‘yon,” nakangi­ting pahayag ng singer. — Reports from JCC"
1,"Pinagpahinga pala ng GMA 7 si Boobay dahil sa madalas na mild seizure niya. Minsan sa taping ng The Boobay and Tekla Show ay nakikita mismo ng audience na nagkaka-mild seizure siya. Napapadalas pa rin daw ang atake sa kanya na natutulala na lang kaya pinagpahinga na muna ito. Pinabawasan na rin kay Boobay ang mga raket na puyatan, dahil kailangan talagang mabalik ang normal niyang kalusugan. Ang pansamantalang ipinalit sa kanya kay si Buboy Villar. Pinuri ng production staff si Buboy dahil maga­ling ito at nagswak naman sila ni Super Tekla. Puwede ngang gawin munang The Buboy and Tekla Show. Nakapag-taping na si Buboy ng ilang episodes. Sabi nga ng ibang nagmamahadera, puwedeng gawing regular na si Buboy sa naturang comedy show. Baka magkaproblema na naman daw kay Tekla, kaya baka puwede ring The Boobay and Buboy Show muna sila. Pero sabi naman ng ilang napagtanungan namin, okay na raw si Boobay at baka pabalikin na rin siya sa susunod na taping. Richard, nadadala kay Baron Hindi nakapagtatakang extended na naman ang Iron Heart ni Richard Gutierrez. Papasok na pala ito sa season 3, at mas maaksyon ang mga susunod na mapapanood sa action-drama series ng Kapamilya channel. Wala pa silang masasabi kung sino ang mga bagong dagdag sa cast, pero ang isa lang daw sa magiging regular na ay si Ian Veneracion. Pero sobrang tuwa ni Richard sa support ng co-actors niya at ang gagaling daw nilang lahat. Isa nga sa puring-puri niya ay si Baron Geisler. “Si Baron napakahusay, nadadala ako sa karakter niya,” pakli ni Richard. Panindigan na nila ang maaksyong serye kaya abangan daw kung ano pa ang mapapanood sa Iron Heart. Kaya nakaka-inspire raw ang magandang feedback at ratings sa Iron Heart. “ “So for me, we take that pride na we’re doing good. We’re good. You know, we are giving them a challenge na kahit na walang network ang ABS, we are still competing very hard in that timeslot,” napapangiting pahayag ni Richard sa aming interview ka­makailan. Alexa Miro, biglang pinag-interesan pagkatapos ng summer Ang suwerte ni Alexa Miro, dahil pagkatapos magsara ang Tropang LOL, may regular show pa rin siya sa Net 25. Kasama si Alexa sa sitcom ni Empoy Marquez na Anong Meron Kay Abok, at tuluy-tuloy pa ito. Na-impress ang mga taga-Net 25 sa hosting job ni Alexa sa nakaraang Summer Blast ng Maligaya Development Corporation, Philippine Arena na partnership sa Net 25. Kaya may pinag-iisipan na raw silang isa pang show sa singer/TV host. “So far, there are plans of projects for Alexa. We’re very happy with her performance as host of Summer Blast. Kasi sa Summer Blast, sabi niya ‘yun ang first hosting niya, and we’re very happy with her performance,” pakli ng Presidente ng Net 25 na si Ka Caesar Vallejos. Tuwang-tuwa sina Ka Caesar sa nakaraang Summer Blast na ito ang pinakamaraming dumalo at nakisaya sa naturang event."
1,"MANILA, Philippines — Kumpiyansa si Philippine Olympic Committee (POC) president Rep. Abraham ‘Bambol’ Tolentino na malalampasan ng mga Pinoy athletes ang nahakot na gold medals sa 2021 Southeast Asian Games sa Vietnam. Umabot na sa 46 gintong medalya ang nasikwat ng delegasyon noong Linggo sa papatapos na 2023 SEA Games sa Cambodia. “We will surpass our medal tally in Vietnam,” wika ni Tolentino na pangulo rin ng cycling association. “It’s achievable, God-willing it might (even) reach 60 (golds).” Sa Vietnam SEA Games ay nag-uwi ang mga Pinoy bets ng kabuuang 52 golds, 70 silvers at 105 bronzes. Inaasahan ni Tolentino na makakahugot ang bansa ng ginto mula sa kickboxing, taekwondo, arnis, weightlif­ting, judo, wrestling, dragonboat, beach volleyball, jet ski at sepak takraw. “If you get one each (gold) on these sports, definitely we will surpass the 52 golds in Vietnam. We already surpassed the silver. We only have 70 (silvers) in Vietnam, we have now 72,” sabi ng POC chief. “There could be surprises out there. Isa ang soft tennis team na tinukoy ni Tolentino na nanggulat sa Cambodia SEA Games sa hinataw na tatlong ginto, isang pilak at isang tansong medalya kumpara sa nakuhang 3-0-1 noong 2019 Manila SEA Games."
1,"MANILA, Philippines — Bigla umanong nanahimik ang mga testigong suspek laban kay suspended Negros Oriental Rep. Arnolfo Teves, Jr. dahilan para muling maantala ang paghahain ng kasong murder sa kongresista. Sinabi ni Justice Secretary Jesus Crispin Remulla na ang muling ‘delay’ sa pangako nilang pagsasampa ng kaso kahapon ng Lunes ay dahil sa pagtanggi nang makipagkoo­perasyon ng mga nadakip na witness-suspects. Nang madakip ang mga suspek may 12-14 araw makaraan ang pagpaslang kay Governor Roel Degamo at siyam na iba pa, nakapagbigay sila ng pahayag sa mga prosecutor at sa mga imbestigador ng National Bureau of Investigation (NBI). Tinutulungan sila noon ng mga abogado ng Public Attorney’s Office. Ngunit biglang nagkaroon na ng mga pribadong abogado ang mga witness-suspects at inabisuhan na manahimik at huwag nang magbigay ng pahayag. Dahil dito, napilitan ang mga imbestigador na balikan ang kanilang mga naunang pahayag at pag-aralan ang mga rekord ukol sa case building. “So, we were able to build the case. We were able to get the facts within our knowledge and that went very well. We were able to charge them,” pagtitiyak ni Remulla. “Some of them have refused to speak already and issued another statement. We suspect they will be changing statements later on, and make recantations of sorts,” ayon pa sa kalihim. Nananatiling tiwala naman si Remulla sa kaso nila laban kay Teves dahil sa mga naunang pahayag. Sinabi pa niya na maaaring masampahan na ng kaso ngayong linggo si Teves na kabibilangan ng 10 bilang ng murder, ilang bilang ng frustrated murder at attempted murder."
1,"MANILA, Philippines — Nilagdaan ni Pangulong Ferdinand “Bongbong” Marcos Jr. ang Renewal Agreement para sa Malampaya Service Contract No. 38 (SC 38). Ginawa ang ceremonial signing kahapon sa Malakanyang. Nakasaad sa kontrata ang panibagong 15 taon o hanggang 2039 sa patuloy na produksyon ng Malampaya para sa kuryente sa bansa. Nabatid na ang Ma­lam­paya gas field ay nagsu-supply ng 20 porsyento ng power requirement ng Pilipinas. Bukod sa pagpapatuloy ng mga operasyon sa produksyon, ang SC 38 Consortium ay kinakaila­ngang magsagawa ng minimum na work program na binubuo ng geological at geophysical studies at ang pagbabarena ng hindi bababa sa dalawang deep water well sa panahon ng Sub-Phase 1 mula 2024 hanggang 2029. Ang nasabing firm work program ay inaasahang magbubukas ng potensiyal sa kasalukuyang gas field at mga karatig na prospect areas. Ayon sa Department of Energy, ang pagtuklas ng mga karagdagang reserba sa Malampaya gas field ay magpapa­lakas sa paghahanap ng bansa para sa seguridad ng enerhiya. “As we renew Service Contract (SC) 38, we optimistically look forward to the continued production and utilization of the remaining reserves of the Malampaya gas field, as well as further exploration and development of its untapped potential,” ani  Marcos. Ang Malampaya Deep Water Gas-to-Power Pro­ject ay gumagamit ng state-of-the-technology para kumuha ng natural gas at condensate mula sa kailaliman ng Palawan basin."
1,"MANILA, Philippines — Sino kaya sa mga baguhan sa Milan Fashion Week ang tinamaan sa mga sinabi ng world renowed Pinoy designer na si Michael Cinco? Si Heart Evangelista definitely ay abswelto dahil veteran na siya kumbaga sa mga fashion week sa Europe. Kabilang sina Pia Wurtzbach sa mga baguhan sa mga fashion week, ganundin si Sofia Andres. Madalas damitan ni Michael Cinco si Pia at gawa nito ang blue gown ng dating beauty queen nung manalo sa Miss Universe. Pero ngayon ay todo ang rampa sa Milan Fashion Week na suot ang mga international brand at super post din. Ganundin si Sofia na madalas naman dumadalo sa mga Ball. Anyway, napuno na nga ata ang sikat na Pinoy designer. Tumalak siya sa kanyang Instagram - IG stories - sa mga celebrity / influencer na todo ang kakarampa na super tag sa mga international brand at pilit na nagpapapansin pero ‘pag ang suot ay local brand o gawa ng local fashion designer ‘di man lang nagpo-promote at dedma lang kahit i-tag. Wala naman siyang binanggit na particular na pangalan. “Why Filipino influencers and celebrities seem more than happy to flaunt international brands, yet hesitate to promote our very own Filipino designers? “When a Filipino influencers or a celebrity is wearing a certain international brand they will proudly flaunt and promote the brand in capital letters and tag the brand 100 times, write all the available hashtags in IG as the brand will notice their posts. “And post will be like OMG im wearing this and that and DREAM COME TRUE (Reaallyyy). “Thank you for this beautiful dress even the dress looks like a curtain and mukha siyang maglalaba. “If you tag these famous celebrities and influencers in your posts or stories wearing your dress these people won’t even aknowledge your post or repost your stories and won’t event comment to say THANK YOU in your page. “Then you will realize they DON’T EVEN FOLLOW YOU in IG or in any social media... “HAHAHAHA. “Why is there discrepancy in the promotion of international and Filipino designers? “The answer may lie in the deeply ingrained mindset of Filipino that view international brands as superior and aspire to be associated with them. “Unfortunately, this mindset has led to a lack of support for local designers and their brands, despite their undeniable talent and unique designs.” Pero ‘pag naman daw mga fashion ball or beauty pageant, nagpaparamdam sa kanya para sa libreng damit. “It’s a common practice to see there famous Filipino celebrities and influencers wearing clothes from the brand whose show they are attending. Designer will load or give dresses for celebrities to see them in front rows wearing their creations watching their shows. “Through their fashion choices and confident demeanor, they are redifining and elevationg the image of Filipinos. “Gone are the days where we are looked down upon because of our nationality. “I applaud them and thank them... “And now here is the reality. “Here comes the BALL Seasons, Awards Seasons and the PAGEANT Seasons... “Expect sweet messeges from celebrities, influencers. Stylists, managers and pageant candidates... “They will take sa privilege a step futher by treating designer ateliers as their own PERSONAL CLOSET...” Minsan daw ay tinanong pa siya ng stylist ng isang sikat na Filipino celebrity kung pwede siyang gumawa - custom-made gown para sa kanyang client para sa isang prestigious ball for free. Pero sinabi raw niya sa nasabing stylist na handa siyang gumawa basta bayaran ang kanyang medical bills and health insurance or para sa kanyang mental health dahil iisipin pa niya kung maba-bash ba siya sa kanyang ginawa kaya magkakaroon pa siya ng panic attack. “My advice to celebrities, influencers, stylists and managers, before you approach designers for loan or custom-made clothes for FREE, Inom ka muna ng KAPE para KABAHAN ka naman... “And MAHIYA KA!!!” Sa huli ay sinabi niyang “WHAT A WONDERFUL LIFE... BEAUTIFUL THINGS in this world are not FREE... In other words... MAGBAYAD KA!!!” Marami na ring suking Hollywood celebrity ang Pinoy designer na naka-base sa Dubai tulad nina Jennifer Lopez at Beyonce among others. Pero sa totoo lang, maraming napaaray na celeb sa hanash ni Michael Cinco na low key kumbaga. Actually, nakakatawa nga ‘yung ibang celeb na kahit binili nila ‘yung damit, tina-tag nila ‘yung brand as if sponsor ‘yun. Samantalang bayad naman ‘yun. Janella, pinasalamatan ang ‘Ama’ Pumirma ng panibagong kontrata sa ABS-CBN angPumirma ng panibagong kontrata sa ABS-CBN ang aktres at singer na si Janella Salvador sa naganap na Forever Kapamilya: Janella Salvador’s Contract Signing event noong Biyernes (Pebrero 23). “I grew here in ABS-CBN, I started here and I do not see an end to it. Within the past 13 years, I have grown and learned so much and I wouldn’t have it in any other way. I will always be proud to call myself a solid Kapamilya. ABS-CBN doesn’t just bring celebrities, you bring artists and make us want to strive harder. Thank you for the patience, thank you for believing in me, and thank you for standing up for me,” pasasalamat ni Janella. Dumalo sa contract signing sina ABS-CBN chairman Mark Lopez, ABS-CBN president and CEO Carlo Katigbak, ABS-CBN COO of broadcast Cory Vidanes, ABS-CBN group CFO Rick Tan, ABS-CBN head of entertainment production and Star Magic head Laurenti Dyogi, Star Magic manager Gidget dela Cuesta, and co-manager Manny Valera. Pinasalamatan din ni Janella ang kanyang Star Magic family lalo na ang head nito na si Laurenti Dyogi na nagsilbing ama niya sa industriya. “I treat you like my family and I know that in a family, there’s communication. He told me that I can talk to him anytime and that he wants me to know that I have a father in him,” she said. Matapos ang kanyang pagbida sa pelikulang Mallari, magpapakilig naman si Janella sa big screen kasama ang Thai actor na si Win Metawin sa Under Parallel Skies na mapapanood ngayong Abril. Bibida rin siya kasama ang Darna co-star na si Jane de Leon sa How To Be A Good Wife na ididirehe ni Jun Lana. Minahal ng mga manonood ang hindi malilimutan karakter ni Janella sa iba’t ibang hit series tulad ng Darna, The Killer Bride, Oh My G! at Be Careful With My Heart. Bukod sa kanyang talento sa acting, ipinamalas din niya ang husay sa musika sa mga sikat na awitin tulad ng Mahal Kita Pero, Blanko, at I Can."
1,"MANILA, Philippines — Hindi pa masaya si Kai Sotto sa ipinamalas na per­formance para sa Gilas Pilipinas sa unang salang sa FI­BA Asia Cup 2025 Qualifiers kamakalawa ng gabi kontra sa Hong Kong sa Tsuen Wan Stadium. Starter kaagad ang 7-foot-3 center para kay coach Tim Cone at hindi niya ito binigo sa paghakot ng 13 points at 15 rebounds tampok ang mga dakdak patungo sa 94-64 tagumpay ng Nationals at kanyang pagbabalik simula noong 2023 FIBA World Cup. “I think iyon ang expected sa akin na i-produce ko, so iyon ang nangyari. Happy na nanalo pero sabi nga ni coach Tim, this game is more of a test for us,” wika ng 21-anyos na big man na sinolo ang frontline ng Gilas dahil sa injury nina June Mar Fajardo at AJ Edu. “Kahit naman nandoon sila, kahit wala sila, same pa rin iyong mentality ko, to just work hard pagdating sa court. Ibibigay ko iyong lahat ng makakaya ko. Start ako sa defense and rebounding,” ani Sotto. Huling pumarada si Sotto para sa Gilas noong FI­BA World Cup tampok ang maalat na 6.0 points at 4.0 rebounds dahil sa iniindang back injury noon. Ngayong healthy na ulit ang pambatong sentro ng Pinas ay ipapakita niya ang kanyang bangis kontra sa Chinese Taipei bukas sa Philsports Arena sa Pasig City. “Mas challenging iyong Taiwan so I think this game will really help us pagdating sa next game. Pag­hahandaan pa namin more pagdating sa Pilipinas. Ex­cited ako na makalaban iyong Taiwan, they’re a better team. Looking forward to it,” ani Sotto. Bukod sa Chinese Taipei at Hong Kong, kasama rin ng Gilas sa Group B ang New Zealand na sa susunod na window na nila makakaharap."
1,"Birthday ni Nam Joo-hyuk, isa sa fave kong Korean actor. Pero hindi iyon ang kolum ko, hah hah. Ang curious ako at excited ay nang mabasa ko sa Pilipino Star NGAYON na merong concert sina Christopher de Leon at Gabby Concepcion. Cute ha. Ibang-iba ang magiging dating dahil parehong matinee idols ang dalawa na magta-try umawit para sa kanilang followers. Talagang iba ang mapapanood ng followers nila dahil ibang talent naman ipapakita nina Christopher at Gabby. Parehong maganda ang boses ng dalawa kaya tiyak ko na magugustuhan ng followers nila na makita ang iba pang talents ng kanilang idols. Sana nga maging successful ito para masundan pa. Kung puwede lang ako sa gabi, watch ko ito dahil sure ako na mag-e-enjoy akong makinig sa boses ng dalawang drama actors. Bongga. ‘Good Provider…’ Isang bagay ang dapat sa isang failed relationship lalo na sa mag-asawa. Dapat lang tiyakin ng asawang lalaki na kahit hiwalay na sila, maging good provider pa rin siya lalo na ‘pag meron silang mga anak. Hindi mo kasi mapapatawad ‘pag alam mo na kaya namang tulungan ng lalaking may asawa ang kanyang pamilya pero pinababayaan niya. At kahanga-hanga ‘pag alam mo na kahit hiwalay na sila, financially tumutulong pa rin siya sa iniwang pamilya. Kaya naman hanga rin kami lalo pa nga at nagiging maganda ang buhay ng mga lumalaki nilang mga anak. ‘Di ba mas bongga ‘pag ganun."
1,"Burado na ang post ni Mariel Rodriguez sa Instagram kung saan ay ibinida niya na nagpa-gluta-drip siya sa Senate office ng mister niyang si Sen. Robin Padilla. Nag-upload ng dalawang larawan niya si Mariel habang nasa office ni Sen. Robin at makikita pa sa isang photo na nasa background niya ang mister. “Drip anywhere is our motto! Hehehe i had an appointment… but i was going to be late so i had it done in my husband’s office hehe, I never miss a drip because it really helps in soooo many ways. Collagen production, whitening, energy, metabolism, immunity and so much more!!! So convenient and really effective. magaling talaga!!!!” ang caption ni Mariel. Kaagad nag-viral ang nasabing post at umani ng samu’t saring reaksyon mula sa netizens. Karamihan dito ay bina-bash si Mariel at kinukuwestiyon kung bakit sa Senate office siya nagpa-gluta drip session. “No decency in the senate. Is this the type of imagery you want to convey to the Filipino public?” komento ng isang netizen. “@senatePH what can you say about this ? No respect for the institution?” saad naman ng isa pa. “Yan pala yung post. Naknang tokwa. Nagpa gluta drip sa opisina si Sen. Robin?! Ginawang clinic ang senado,” reaksyon naman ng isa pa. “While inflation is getting higher, traffic gets worst every year, unemployment reaches peak.. this!” tweet naman ng isa pang X user. “For me lang naman, parang hindi iginalang ang senado sa mga ganyan gawain,” komento pa ng isa. Obvious naman na ‘di apektado si Mariel at pinagtawanan lang ang bashers at sinamantala ang pagti-trending para kumita. Dominic, pilit na nakiki-pagbalikan kay Bea? May posibilidad umano na magkabalikan sina Dominic Roque at Bea Alonzo. Ito ang sinabi ni Ogie Diaz sa kanyang latest vlog. “Feeling ko talaga, magkakasundo, magkakaayos, baka sakaling magkabalikan itong si Bea at si Dominic,” sey ni Mama Ogs. Pagbahahagi pa niya, ilang gabi na raw kasing nakikita ang car ni Dominic sa harap ng bahay ni Bea. Ito raw ay ayon sa kanyang source at naniniwala raw siya dahil ganito rin daw si Dominic noong time na nililigawan pa si Michelle Vito. Ikinatuwa rin niya na mukhang magkakaayos na sina Bea at Dom."
1,"DALAWA ang namatay sa sunog na naganap sa Tondo, Maynila noong Martes. Halos kasabay ng sunog sa Tondo, isang sunog ang naganap din sa Sta Mesa, Maynila at anim katao ang malubhang nasugatan. Ngayong Pebrero, tinatayang 10 sunog na ang nagaganap sa Metro Manila. Hindi pa idinideklara ng PAGASA ang tag-init pero marami nang nangyayaring sunog. Sa Marso 1 ang simula ng Fire Prevention Month pero ngayon pa lamang ay panay na ang sunog. Mula nang pumasok ang Pebrero, halos araw-araw ay may sunog. Noong Pebrero 9, isang 70-anyos na lolo ang namatay sa sunog na naganap sa Bgy. 96, sa Pasay City. Isang fire volunteer at isang residente naman ang nasugatan. Nagsimula ang sunog sa compound na pag-aari ng barangay chairman. Nadamay ang  barangay hall, mini grocery at food bar. Noong Pebrero 14, nagkaroon ng sunog sa New Capitol Estate, Bgy. Batasan, Quezon City kung saan nadamay ang bahay ni Presidential Communications Office (PCO) Secretary Cheloy Garafil. Sa report ng Bureau of Fire Protection (BFP) Quezon City, alas-8:30 ng gabi ng sumiklab ang sunog. Noong Pebrero 15, isang sunog ang naganap sa Fugoso St., Sta. Cruz at tinupok ang 50 bahay. Pitong residente ang nasugatan. Nagsimula umano ang sunog sa isang bahay sa Fugoso St. Ayon sa BFP, aabot sa 100 pamilya ang nawalan ng tahanan. Noong Pebrero 17, nawalan ng tirahan ang 30 pamilya sa naganap na sunog sa isang residential area sa Pasay City. Ayon sa Bureau of Fire and Protection, nagsimula ang sunog sa bahay sa P. Dandan St., Bgy. 54, Pasay City. Tatlo ang nasugatan at tinatayang P500,000 ang halaga ng pinsala. Noong Pebrero 18, apat ang nasugatan sa isang sunog na naganap sa A. Santos St., sa Barangay Tumana. Marikina City. Ayon sa Marikina BFP, tinatayang 80 pamilya ang nawalan ng tahanan. Magkaroon ng kampanya ang Bureau of Fire Protection para maiwasan ng mamamayan ang sunog. Magbigay ng tips kung paano maiiwasan ang sunog. Huwag nang hintayin pa ang Marso 1 na umpisa ng Fire Prevention Month bago magpaalala sa mamamayan na mag-ingat sa sunog. Ayon sa PAGASA, titindi pa ang init sa Marso dahil na rin sa El Niño. Nararapat lamang na magkaroon ng paghahanda ang BFP sapagkat posible ang pagsiklab ng sunog lalo na sa Metro Manila. Magkaroon ng inspeksiyon sa mga gusali na kadalasang faulty electrical wiring ang dahilan."
1,"MANILA, Philippines — Isang lalaking Indonesian na wanted sa mga otoridad sa Jakarta dahil sa umano’y pag-o-ope­rate ng human trafficking syndicate ang inaresto ng mga operatiba ng Bureau of Immigration (BI) sa Makati City. Kinilala ni Immig­ration Commissioner Norman Tansingco, ang naarestong pugante na si Aris Wahyudi, alyas Romeo, 43, na dinakip ng mga tauhan ng fugitive search unit (FSU) ng BI noong Martes sa Salcedo St., Legaspi Village, Makati City. Nabatid na si Wah­yudi ay subject ng isang arrest warrant na inisyu ng Indonesian national police noong Enero 18 dahil sa krimen na trafficking in persons bunsod nang nagawang paglabag sa probisyon ng Eradication of the Crime of Trafficking in Persons law ng Indonesia, na naglalayong magbigay ng proteksiyon ng migrant workers doon. Ayon sa mga awtoridad, si Wahyudi ang nag-o-operate ng isang human trafficking syndicate na illegal na nagre-recruit at nagpi-financed ng Indonesian nationals na illegal na dinadala sa Cambodia upang magtrabaho ng walang kaukulang work permits."
1,"MANILA, Philippines — Sa kasalang Lucky Manzano and Jessy Mendiola last Feb. 14 na kahapon lang nila ini-upload sa social media. Sinabi ni Jessy na ang pag-aasawa ay hindi ang katapusan ng paghahanap ng pag-ibig. Ito ang katapusan ng paghahanap para sa taong mamahalin. “I know I said this during our dream wedding last week, but I just wanted to share this again here. ♥? “During our Pre-Cana with father Tito, ang sabi natin hindi na tayo excited ikasal dahil kasal na tayo. Being together for almost 8 years and being married for 3 years have taught me so many things. One of them is that love is not always easy, and that it isn’t supposed to be easy all the time. You have to constantly work hard for it. And that’s okay.. “ Today, I’m choosing to work harder for your love and happiness. Tulad nga ng sabi ni father, do not chase excitement… mas importante ang desire. The desire to get married over and over again with that person you chose. “God has given us our biggest blessing, our little Rosie. And I always say this, kayo lang.. sapat na. I promise to love our family with all my being. I promise to always choose you over and over again even on our hardest days and I promise to protect our peace and happiness. I love you Peanut… And I love you, my howhow. Forever and always. “Happy 3rd anniversary, my love. Thank you for always choosing to love me no matter what. I love you with all my heart. #JessGotLucky,” ang buong post ni Jessy."
1,"MANILA, Philippines — Inamin ni Alex Gonzaga na inihahanda na niya ang katawan para mabuntis ngayong taon. Maaalalang sa isang video interview na ipinost sa Youtube channel ng kapatid na si Toni Gonzaga last November, inamin ni Alex na sinubukan nila ng asawang si Mikee Morada na magkaroon ng anak sa pamamagitan ng in-vitro fertilization, pero ‘di sila nagtagumpay. “Sobrang pressured ako na mabuntis. Na-pressure ako sa mga taong nagsasabing, ‘Hindi pa ba siya buntis?’” Nakadalawang miscarriage na sila. “Came from my immunology doctor. Prepping my body for pregnancy! Claiming it this year,” aniya sa kanyang Instagram broadcast. Sylvia, happy para kina Ria at Zanjoe Maligaya si Sylvia Sanchez para sa anak na si Ria Atayde na engaged na kay Zanjoe Marudo at diumano’y preggy na. “Happy ako sobra para sayo Potpot Sophia Atayde. Deserve mo yan dahil napakabuti mong anak,” post ni Ms. Ibyang na may kalakip na video ng anak na naka-black swimsuit. ‘Pag nagkataon ito ang unang apo nina Sylvia at mister niyang si Art Atayde. Dominic, nilayasan na si Mayor Bullet! “(Mayor) Bullet is currently exploring all available legal actions,” umpisa ni Atty. Maggie Garduque, legal counsel ni Dapitan Mayor Bullet Jalosjos. “The allegation against him is not only defamatory but blatantly FALSE. Gagawin Nya to not only to protect his interest but to ensure that this will not happen to someone also. For him this is already too much abuse of freedom,” dagdag ni Atty. Maggie. Kumalat sa social media ang malisyosong mga litrato ni Mayor Bullet kasama si Dominic Roque. Obvious na retokado ang mga nasabing photo dahil parang sweet moments ‘yun. Nauna nang sinabi ni Mayor Bullet na dating Airbnb ang condo unit niya pero dahil sa pandemic pinarentahan niya, “pinagbawalan kami i-open for airbnb. Siyempre, as a friend, barkada, Dom asked me if I want to have it rented. Siyempre ipapa-rent natin sa barkada natin for a good price. “Natawa lang ako kung bakit tumalon ‘yung issue from business to binahay na,” aniya sa interview ni Jay Ruiz sa YouTube."
1,"Hindi mapigilan ng Can’t Buy Me Love actress na si Maris Racal ang makaramdam ng kilig tuwing inaalala niya ang sweet moments nila ng karelasyong si Rico Blanco. Binahagi niya kay Dra. Vicki Belo kung papaano nagsimula ang relasyon nila noong mag-collab sila ng sikat na singer. Habang nagiging malapit daw sila sa isa’t isa dahil sa kanilang passion sa music, inimbita raw siya ni Rico sa isang music-related event. Nahiya pa nga raw siya at inimbita na lang ito sa event ng mister na ngayon ni Maja Salvador na si Rambo Nuñez kung saan nagkakamabutihan pa ulit noong panahong iyon ang mag-asawa na ngayon. Basta bigla na lamang daw sila nagkadebelopan. Itinago pa raw niya ito sa loob ng dalawang taon at iyon daw ang kanyang happiest years na naranasan niya. Hindi raw sila nakapag-date sa labas dito sa ‘Pinas. Pero nang magkaroon daw siya ng work sa States at may five days off siya sa Las Vegas ay sinundan siya nito at iyon na raw ang kanilang first date ever. Sinabi rin niyang 21 years old siya noon habang si Rico naman ay 45 years old at may 24 years age gap sila at sey naman ng doktora ay tinalo raw sila nito ni Hayden Kho na may 23 years age gap."
1,"Kinilig ang netizens sa ipinost ni JM de Guzman na larawan nila ni Donnalyn Bartolome na nakasuot pangkasal. Caption ng aktor, “how i wish i see you walk down the aisle. @donna .:).” Sa unang tingin ay tila sila ang ikakasal pero ob­viously ay dumalo lang sila sa isang kasalan. Nagkagulo ang netizens sa naturang post at ang daming nagtanong kung sila na ba. Sey pa nila, bagay na bagay raw ang dalawa. Narito ang ilan sa mga comments: -       “kayo na ba???? please nmn kayo nlng plssssss”  -       “Sana nga totoong kayo na” -       “Huyyy kayo na? Sana nga”  -       “Huy you twooooo @donna” -       “may nanalo na. opisyal naaa” -       “Wow! So happy for you JM you found the one”  -       “Jusko di aq mkhinga sa kilig... bagay na bagay talaga” -      “Sila na yan”  Matatandaang last year ay sinabi ni JM na isang taon na raw siyang nanliligaw kay Donnalyn. Mukha namang nagbubunga na (o nagbunga na?) ang panunuyo ng aktor though wala pang update mula sa kanila kung ano na ba ang estado ng relasyon nila ngayon. Kyla, naka-limang miscarriage na! Kyla revealed na nagkaroon na naman siya ng another miscarriage kamakailan. Ipinagtapat ito ng singer sa Magandang Buhay guesting nila ng asawang si Rich Alvarez. Aniya, December, 2023 lang nangyari ang kanyang last miscarriage. “For us ‘yung biggest challenge would be giving Toby a sibling. We’ve been struggling for years and years and years. It’s been really hard, especially very recent lang ‘yung sa amin eh. Just before Christmas actually I suffered another one. ‘Yun ‘yung bigest challenge,” sabi ni Kyla. Pang-limang miscarriage na ito ng singer since 2018 pero nagpapasalamat pa rin siya dahil at least ay nabigyan na rin naman sila ng anak, si Toby na 10 years old na ngayon. “I am also very grateful and thankful kasi at least nabigyan kami ng isa at kung madadagdagan pa, bonus na lang ‘yon,” she said. Nagpapasalamat din siya kay Lord na si Rich ang ibinigay sa kanyang asawa. “Kaya siguro siya rin ang ibinigay sa akin ni Lord – si Rich – kasi I don’t think anyone would love me like the way he loves me or ever will love me. Parang feeling ko mahirap kasi akong mahalin. Siya lang talaga ‘yung magmamahal sa akin ng ganito. So I am just really thankful,” saad ni Kyla."
1,"Mukhang adjusted na rin ang dalawang anak ng dating celebrity couple na sina Richard Gutierrez at Sarah Lahbati na sina Zion (10) at Kai (5) sa setup ng kanilang parents. May mga araw na nasa poder ang mga bata ng kanilang ama and grandparents na sina Eddie Gutierrez at Annabelle Rama at may mga araw naman na ang kanilang inang si Sarah and their grandparents ang kanilang kasama. It was last November nang sumabog ang hiwalayang Richard at Sarah which was later confirmed ng ina at manager ni Richard na si Annabelle Rama. Si Richard ang original Primetime King ng GMA bago ito napunta kay Dingdong Dantes. In 2017, lumipat ng ABS-CBN ang nakababatang kapatid ni Ruffa Gutierrez at ito’y napasama sa La Luna Sangre primetime TV series na pinangunahan ng dating magkasintahang Kathryn Bernardo at Daniel Padilla. Sumabak din si Richard sa top-rating and longest-running action-drama series ni Coco Martin, ang FPJ’s Ang Probinsyano bago siya (Richard) nabigyan ng kanyang lead role sa Iron Heart. Ngayon ay inihahanda na rin ang bago niyang serye for 2024. Samantala, umaasa naman si Sarah na magtutuloy-tuloy ang takbo ng kanyang career under Viva management ngayong hiwalay na sila. Christian, ‘di nagsuplado sa Amerika Ninamnam nang husto ni Christian Bables ang kanyang recent vacation in Los Angeles, California. First time nakarating si Christian ng Amerika na may kinalaman sa kanyang pagdalo sa kauna-unahang Manila International Film Festival (Jan. 29 – Feb. 2, 2024) kung saan isa sa sampung pelikula ang movie na pinagbidahan ni Christian, ang Broken Hearts Trip produced ng BMC Film Productions ng LA-based producer na si Benjie Manansala Cabrera. All praises kay Christian ang lahat ng mga Pinoy na kanyang nakasalamuha sa Amerika dahil sa pagiging grounded, warm and accommodating nito. Mother Lily, ‘di na pinapayagang lumabas! Dumalo ang pamilya, relatives at maraming kaibigan in and out of showbiz ng namayapang well-respected entertainment journalist na si Mario E. Bautista para sa ika-40 araw ng kanyang kamatayan na ginanap sa Valencia Events Place in Valencia St., Quezon City na pag-aari ng Regal matriarch na si Mother Lily Monteverde, isa sa malalapit na kaibigan na namayapa nung nakaraang Miyerkules ng gabi, Feb. 21. Namataan namin sa sabing okasyon ang mag-asawang Director Carlos Siguion-Reyes at veteran writer-director, actress-comedienne na si Bibeth Orteza, ang actor-director na si Ricky Davao karay ang anak nila ng ex-wife na si Jackie Lou Blanco na si Arabella, ang magkapatid na Melissa Mendez at Glenda Garcia, ang talent manager-producer na si Manny Valera at marami pang iba na nagpakita ng kanilang pagmamahal sa yumaong entertainment writer and movie critic. Naroon din ang dalawang mga anak ni Mario na sina MM at Hannah gayundin ang kanilang mga anak na mga apo ng yumao. Inasahan namin na makikita namin doon si Mother Lily pero hindi na umano ito pinapayagang lumabas ng bahay ng kanyang mga anak dahil sa kanyang health condition. Bimby, ayaw umuwi ng Pilipinas Tuloy ang confinement ni Kris Aquino sa UCLA Medical Center in Los Angeles, California sa araw na ito base sa information na aming nakuha kay Batangas Vice-Governor Mark Leviste. Isa rin ang isa sa mga rason kung bakit hindi agad makabalik ng Pilipinas si VG Mark. He flew to L.A. nung nakaraang Feb. 9 in time for his lady love’s 53rd birthday nung nakaraang Valentine’s day. Since hindi na nag-i-improve ang health condition ni Kris na may kinalaman sa kanyang autoimmune diseases, kailangan na itong ma-confine sa loob ng pagamutan. NAIBALITA rin sa amin ni VG Mark na malamang na si Joshua lang umano ang umuwi ng Pilipinas at maiiwan sa Amerika si Bimby na ayaw iwan ang kanyang ina."
1,"Mukhang hindi naman yata tamang sabihin na dahil may isa siyang damit na kagaya ng cut ng damit ni Catriona Gray at nag-pose siya ng kapareho  ay look-alike na ni Catriona si Awra Briguela. Hindi naman masamang gumawa ng gimmick para mapansin. Hindi ba may panahong pansin na pansin naman siya matapos niyang umbagin ang isang lalaking ayaw maghubad sa harap niya sa isang bar sa Makati. Pinasikat siya nang husto ng mga pulis, lalo na nang bastusin niya ang mga iyon habang siya ay iniimbestigahan sa presinto. Ok na iyong mga kaguluhang  ganun pero ngayon magpapakulo na naman ang mga bading na kamukha niya si Catriona? Sabi nga namin ok lang gumawa ng gimmick pero huwag naman sobra. Ricci, wala nang planong pakawalan ang GF na konsehala Matapang na hinarap nina Ricci Rivero at Leren Mae Bautista ang mga tao at sinabi nilang para sa kanilang pag-ibig “age doesn’t matter.” Pero sa totoo lang, malapit pa nga ang edad nina Ricci at Leren. May kilala nga kaming naging mag-syota noong araw na 21 lang ang lalaki samantalang ang babae ay 43. Kamakailan lang may kakilala kami na 28 ang lalaki 68 ang babae at ok naman sila. Iyon pa kayang sina Ricci at Leren na kaunti lang naman ang agwat ng edad. Kung iisipin mo rin naman imposible bang ma-in love si Ricci kay Leren ganoong iyon naman ay isang disenteng babae maganda, beauty queen pa at isang konsehal ng lungsod. Sa totoo lang mahirap nang makakita ng ganyan sa ngayon. Big Bird… ni Enrique, may padding?! Mayroon na silang lumabas na resulta kuno pero natural may dagdag na ang figures na. Kumita raw ang pelikula ni Enrique Gil na I Am Not Big Bird ng P2.9 milyon sa unang araw ng showing nito noong Feb. 14. Hindi kami naniniwala dahil nadaanan namin ang mga sinehan naglalabas noon wala namang tao. Sa ngayon mahirap ka nang makabola kasi sa labas mismo ng sinehan, may mga computer monitors nang nagpapakita kung ilang upuan ang taken. Kaya kahit na hindi ka pumasok sa loob alam mo kung kumikita o hindi. Eric, susubukang tapatan si Kuya Germs Susubukan daw gayahin ni Eric Quizon ang sistema ng pag-build up ni Kuya Germs (German Moreno) ng stars. Alam ba nila kung gaano kahirap iyon? Si Kuya Germs sinusubaybayan niya ang buhay ng lahat ng kanyang stars. Hindi niya basta ipinagkakatiwala iyon kahit may managers na. At si Kuya Germs ang bumibili ng damit nila dahil wala pa naman ‘yung mga kita. Hindi lang iyon sa 240 members noon ng That’s Entertainment dahil ayaw niyang mag-turn down ng sino man na sa tingin niya ay may talent. Ang sinusuwelduhan doon ng GMA ay 71 talents lamang. Alam namin ang hirap na dinaanan ni Kuya Germs mapasikat lamang niya ang kanyang discoveries. Kaya tingnan naman ninyo mahigit na ikatlong bahagi ng showbiz industry sa ngayon, galing kay Kuya Germs. Kaya mahirap siyang gayahin. Lahat ng iyon ay ginawa niya dahil sa paniniwalang may mga baguhan doon ang sisikat pagdating ng araw kung matutulungan lang. Kaya naman siya ang tinawag na Master Showman. Sino ba ang makakapantay sa sistema ng pagbi-build up ni Kuya Germs ng mga baguhan para maging artista?"
1,"MANILA, Philippines — Kung nawindang ang Crazy 5 sa pagbabalik ni Amira (Elle Villanueva), the feeling is mutual para sa viewers dahil nabubulabog din sila sa surprising at gripping scenes sa revenge drama series ng GMA Public Affairs na Makiling. Ika nga ng taumbayan, bumabaliktad na ang mundo dahil nag-uumpisa nang gumanti at maningil ang dating naaaping bida. Maraming viewers ang talaga namang tuwang-tuwa sa “cha­racter development” ni Amira at umaasang matututo na ng leksyon ang mga mapang-aping sina Seb (Kristoffer Martin), Portia (Myrtle Sarrosa), Ren (Royce Cabrera), Oliver (Teejay Marquez), at Maxine (Claire Castro). Sey nga ng isang netizen, “‘Yan ang gusto ko sa’yo Amira, ‘yung palaban ka!”  Komento naman ng isa, “Ito ‘yung klase ng palabas na magandang panoorin dahil hindi palaging naaapi ang bida.”  Sorry now, ganti later! Matitikman na ang paghihiganti ni Amira sa pambansang revenge drama ng Pilipino, Makiling, weekdays tuwing 4 p.m. sa GMA Afternoon Prime! Cookies ni Dawn Chang, itatampok ni Migs Bustos Ang Kapamilya artist na si Dawn Chang, kina-career ang pagnenegosyo ngayon! Aalamin ni Migs Bustos kung paano sinimulan ni Dawn ang DC Delights, ang cookie business na sinimulan niya noong pandemya, sa My Puhunan ngayong Sabado (Pebrero 24). Dahil hilig ni Dawn ang pagkain ng cookies noong nasa Australia pa siya, nag-aral siya ng baking at naisipan itong gawing negosyo. Pinatikim niya noon ang kanyang cookies sa mga kapwa artista na sila mismong nag-udyok sa kanya na ibenta ang kanyang produkto. Ngayon, may sarili nang commissary, kiosk at stalls sa iba’t ibang business establishments ang DC Delights. Samantala, kikilalanin naman ni Karen Davila si Archie King Macapagal, na isang pahinante ng bus noon na ngayon ay matagumpay na bilang hydroponics farmer. Nang mawalan si Archie ng trabaho noong pandemya, nagdesisyon siyang pasukin ang hydroponic farming, sa payo na rin ng kanyang brother-in-law, na natutunan niya dahil sa panonood ng videos online. Sa halagang P500, napalago niya ang kanyang pagtatanim sa bahay at ngayon ay nag-aalok na rin siya ng farming supplies at trainings para sa mga gustong sumubok rin sa negosyong ito. Abangan ang mga kuwento ng tagumpay sa My Puhunan: Kaya Mo! kasama sina Karen Davila at Migs Bustos tuwing Sabado ng 5:00 p.m. sa Kapamilya Channel, Kapamilya Online Live, A2Z, news.abs-cbn.com/live, at iba pang ABS-CBN News online platforms. Smillenial Charmer ng Baler, bibida sa Make It... Siguradong kikiligin kayo sa pinaka-bagong interactive series na Make It With You ng Pinoy Interactive Entertainment (PIE). Bida rito sina Zach Guerrero at Seham Daglas, ang resident loveteam ng PIE na kilala bilang ZacHam, na dating Pinoy Big Brother (PBB) Season 10 housemates. Si Zach, na kilala bilang “Smillenial Charmer ng Baler,”  at si Seham na minahal bilang “Brightminded Darling ng Iloilo,” ay handang ipakita ang natatangi nilang charm at chemistry na siguradong pasasayahin ang KatroPIEs! Sa four-part series na ‘to, mapapanood niyo sila ZacHam i-test ang kanilang compatibility sa iba’t ibang challenges. Pero ito ang twist: KatroPIEs ang magiging Cupid! May say ka kung gaano kagaling ang ginawa ni ZacHam sa bawat episode. At hindi lang ‘yan, sa dulo ng bawat episode, tatlong masuwerteng KatroPIEs ang mananalo ng P500 each via raffle. “Mukhang masusubukan ang aming love team sa Make It With You. Excited ako at medyo kinakabahan kung ano ang sasabihin ng aming mga KatroPIEs. Pero no matter what, sigurado akong magiging masaya ‘to!” sabi ni Zach Guerrero. “Sobrang excited ko maging parti ng Valentine’s series na ‘to. Hindi lang ‘to para sa amin, pero para mas gawing nakakakilig ang Valentine’s ng lahat,” dagdag pa ni Seham Daglas."
1,"NAGTAAS na naman ng presyo ang petroleum products. Nagtaas ng P1.60 ang gasolina, P1.10 ang diesel at P1.00 ang kerosene. At ang masamang balita, magpapatuloy pa raw ang pagtaas ng petroleum products hanggang sa kalaghatian ng 2024 o hanggang Hunyo. Ibig sabihin, apat na buwan pang magdurusa ang mamamayan. At paano kung hindi lang hanggang Hunyo at umabot pa sa Disyembre 2024? Ayon sa Department of Energy Oil Industry Management Bureau, ang pagtataas ay dahil sa pagtigil ng operasyon ng supply lines at logistics ng oil facilities sa Russia. Dahilan din ang ginagawang pangha-hijack ng mga pirata sa mga oil tanker sa Red Sea. Kapag nagpatuloy ang pagtataas gaya nang nangyari noong Setyembre 2023 na 10 linggong sunud-sunod, apektado ang mamamayang kakarampot ang suweldo. Sa pagtaas ng petrolyo, sabay na tumataas ang presyo ng mga pangunahing bilihin gaya ng bigas na ngayon ay P40-45 ang kilo; sardinas, noodles, isda at karne. Ang pinakamasakit, kapag humingi ng panibagong increase ng pasahe ang transport groups. Dahil sa pagtaas ng petrolyo, wala nang kinikita ang mga drayber. Kakarampot ang inuuwi sa pamilya at kulang pa dahil sa pagtaas ng mga bilihin. Ang naiuuwi nilang P700 ay P300 na lamang. Saan aabot ang P300? Noong nakaraang taon, nagbigay ng fuel subsidies ang pamahalaan sa PUV drivers. Binigyan ng tig-P6,500 ang mga driver ng tradisyunal na jeepney, public utility buses, mini buses, taxi, shuttle services taxis, transport network vehicle services, tourist transport services, school transport services at Filcabs. Ang drivers ng delivery services ay tumanggap ng P1,200 at ang tricycle dri­vers ay P1,000. Pero ang subsidiya ay panandalian lamang. Pantapal lamang ito para maibsan ang kumukulong sikmura ng mga drayber at kanilang pamilya. Kapag naubos ang subsidy, balik uli sa paghihikahos dahil patuloy naman ang pagtaas ng presyo ng petrolyo na gaya nga ng sinabi nang mga eksperto na aabot pa sa kalaghatian ng taon. Isa sa pinapanukala nang nakararami ay suspendihin muna ang excise tax sa petroleum products para bumaba ang presyo. Nakasaad sa TRAIN Law na kapag ang presyo ng bawat bariles ng langis ay umabot sa $80, maari nang suspendihin ang tax sa petroleum. Sa kasalukuyan, pumapalo na sa $82.03 per barrel ng crude oil sa world market. Bakit hindi gawin ang pagsuspende ng excise tax? Ito ang pinakatamang paraan para maibsan ang bigat na pinapasan ng mamamayan dahil sa sunud-sunod na oil price hike."
1,"MANILA, Philippines — Iminungkahi ni Manila 3rd District Rep. Joel Chua na gawing tatlong bagsakan o unti-unti sa loob ng 3 taon ang pagpapatupad ng P100 umento sa arawang sahod ng mga manggagawa upang hindi mabigatan ang mga Micro Small Medium Enterprises (MSMEs). Sinabi ni Chua na para maging ‘doable‘ o makaya­nan ang katas na umento sa minimum wage ay dapat na utay-utayin ito o gawing­ installment sa loob ng tatlong taon. “Halimbawa: P40 on the first year, P40 on the second year, at P20 sa huling taon hanggang sa makumpleto ang P100 wage hike para sa NCR, Calabarzon, at Central Luzon Regions dahil yan ang mga region na mas may-kaya,” punto ng solon. Para naman aniya sa iba pang rehiyon ay P35, P35, at P30 ang kakayaning umento sa minimum wage sa loob ng tatlong taon rin. Binigyang diin ng solon na sa ganitong paraan, naka-schedule na ang mga umento ay hindi masa-shock ang mga negosyo at ang buong ekonomiya. Sinabi ni Chua na pabor siyang itaas ang minimum wage ng mga manggagawa pero hangga’t maari aniya ay dapat magawan ng paraan ng pamahalaan na wala nang minimum wage sa anumang rehiyon sa Pilipinas na mas mababa sa poverty-threshold na P13,797 kada buwan."
1,"MANILA, Philippines — Nagagamit ni Heart Evangelista ang pagiging artist sa mga Reel niya sa Milan Fashion Week. Ang bongga nung Reel ni Heart para sa isang brand of shoes na nag-expand na rin sa clothing. Parang marathon ang concept nito – habang naka-sexy dress at tumatakbo na ang lamig na kahit pinawisan pa ay naka-awra pa rin pero nag-accommodate ng request ng fans na authograph. Kung iba siguro baka hindi na siya pumirma ng autograph. Nauna nang nabanggit ni Heart na siya mismo ang nagco-conceptualize ng kanyang mga video. Hindi niya inaasa sa kanyang mga social media team. But anyway, sa true lang hindi naman siya nahulas. Andun pa rin ang freshness. Iba ang concept, hindi lang basta ginawa para mag-promote."
1,"MANILA, Philippines — Umaabot sa 250 pamilya ang naapektuhan ng naganap na sunog na tumupok sa 70 kabahayan, sa Barangay Poblacion, Muntinlupa, kahapon ng madaling araw. Sa ulat ng Muntinlupa City Fire Station, nagsimula ang sunog, alas-3:32 ng madaling araw sa bahay na pag-aari ng isang Rowena Dente, na inookupahan naman ng pamilya nina Jun Bautista at Ricky Ortillo sa Rizal Aplaya, Barangay Poblacion, Muntinlupa. Nabatid na mabilis ang pagkalat ng apoy dahil sa lakas ng hangin at pawang yari sa light materials ang mga kabahayan. Itinaas hanggang sa ikalawang alarma alas-3:53 ng madaling araw at idineklarang fire under control alas-5:04 ng madaling araw at pagsapit ng alas-7:11 ng umaga ay idineklara nang fireout at nasa P350,000 ang mga napinsalang ari-arian."
1,"‘Di pumayag na ipalaglag ang sanggol… MANILA, Philippines — Dahil sa hindi umano pagpayag­ na ipalaglag ang­ sanggol sa kanyang sinapupunan ay walang awang inatado ng saksak ang 18-anyos na senior high school student na tatlong buwang buntis ng kanyang nobyo, naganap sa Barangay Maahas, Los Baños, Laguna. Kinilala ni Major Jolly­mar Seloterio, hepe ng pulisya ng bayang ito ang biktima na si alias Elsa, na nagtamo ng mga saksak sa katawan at galos na agad dinala sa Provincial Hospital of Laguna, Sta. Cruz. Ang suspek ay ang dati nitong nobyo na si alias De Leon, 16, public high school student,residente ng Barangay San Antonio, Los Baños na tumakas at nahaharap sa kasong frustrated homicide. Ayon sa imbestigasyon ni P/Staff Sergeant Alvin Apolinario, ang biktima ay naghihintay ng tricycle sa Maahas Road pauwi sa kanilang bahay nang dumating ang suspek at niyaya na mag-usap. Dito ay nagkaroon ng mainitang pagtatalo ang dating magdyowa nang tanggihan ang pakiusap ng suspek na ipalaglag ang sanggol sa kanyang sinapupunan na ang ama ay ang suspek. Sa galit ng suspek ay hinawakan nito ang leeg ng biktima at pinagsasaksak sa katawan. Kahit na may mga saksak ay nakalayo ang biktima at humingi ng tulong sa mga residente na siyang nagdala sa ospital. Patuloy ang obserbasyon ng mga doctor sa kondisyon ng biktima."
1,"MANILA, Philippines — Isang diversionary tactics at walang basehan ang alegasyon ni Pastor Apollo Quiboloy hinggil sa umano’y sabwatan ng gobyerno ng Pilipinas at ng Estados Unidos upang siya’y paslangin. “While I understand the gravity of the accusations he faces on the international stage,specifically from the FBI, it is important to clarify that the Philippine government and its officials, including myself and President Ferdinand Marcos, Jr., operate within the bounds of our constitution and laws,” pahayag ni Speaker Ferdinand Martin Romualdez. Sinabi naman ni Romualdez na committed ang pamahalaan na ipatupad ang itinatadhana ng batas at tiyakin ang kaligtasan at seguridad ng sinumang indibidwal at dito’y walang pinipili. Ginawa ni Romualdez ang pahayag matapos namang aminin ni Quiboloy sa isang video message sa Sonshine Media Network International (SMNI) na totoong nagtatago siya dahilan may banta umano sa kaniyang buhay. Ang panel ng Kamara at Senado ay kapwa nagpalabas ng subpoena laban kay Quiboloy ng Kingdom of Jesus Christ (KOJC) kaugnay ng imbestigasyon sa mga kinakaharap nitong kaso. Sa Kamara ay iniimbestigahan ng House Committee on Legislative Franchises ang paglabag sa prangkisa ng SMNI na nago-operate sa ilalim ng Swara Sug Corporation habang sa Senado ay ang pagkakasangkot naman ni Quiboloy sa sex trafficking, rape at iba pa."
1,"MANILA, Philippines — Hinihingan ng paliwanag ni Deputy Speaker at Quezon 2nd District Rep. David “Jay-jay” C. Suarez si Sen. Imee Marcos nang aminin nito na inilipat niya ang P13 bilyong alokasyon para sa Pantawid Pamil­yang Pilipino Program (4Ps) noong nakaraang taon na ayuda ng halos 900,000 pamilya o 4.3 milyong Pilipino. “Unang-una, I think the question is, dahil inamin ng ating mahal na Senador na nagbawas syang pondo (para sa 4Ps), I think ang tanong is, ilang milyong Pilipino ang naapektuhan dahil dun sa pondong nawala?” sabi ni Suarez bilang tugon sa tanong sa isang press conference. “Ang mas malaking tanong, ilang milyong Pilipino at ilang households ang naapektuhan dahil nailipat ‘yung pera at mukhang hindi lang yata noong 2023 nangyari ito,” dagdag pa ni Suarez. Sa isang pahayag, ina­min ni Sen. Marcos na inirekomenda nito na ilipat ang P8 bilyong pondo para sa 4Ps sa ibang programa ng DSWD gaya ng supplemental feeding, KALAHI-CIDSS, Quick Response Fund for disasters, at AICS nang talakayin ang panukalang 2023 national budget noong 2022. Ipinunto ni Suarez na ang 4Ps program ay hindi basta-bastang proyekto ng gobyerno dahil ito ay mayroong bata­yang batas—ang Republic Act (RA) No. 11310 o ang 4Ps Act. Nauna rito, umapela si House Assistant Minority Leader at 4PS Partylist Rep. JC Abalos II kay Sen. Marcos na huwag na muling bawasan ang pondo para sa 4Ps program ng DSWD at dahil sa ginawa umanong pagbawas ng pondo ng Senado ay naantala ang pagbibigay ng ayuda sa mga benepisyaryo."
1,"MANILA, Philippines — “Hindi obligado ang mga pribadong paaralan na magpalit ng school ca­lendars”. Ito ang nilinaw kahapon ni Department of Education (DepEd) Assistant Secretary Francis Bringas matapos na ianunsiyo kamakailan na unti-unti na nilang ibabalik ang lumang school calendar o yung school year (SY) na mula Hunyo hanggang Marso at may summer vacation na Abril at Mayo. Sa isang public briefing,­ sinabi ni Bringas na may ilang pribadong paaralan na ang nagbukas ng klase noong Hunyo at Hulyo, 2023 para sa SY-2023-2024. Mayroon rin naman aniyang nagbukas ng school year noong Agosto, kasabay ng pagbubukas ng klase ng mga pampublikong paaralan. “Yung mga private schools na sumabay sa public schools na nag-open ng August, hindi naman sila mandatory na mag-adjust ng kanila school calendars,” wika ni Bringas. Matatandaang noong Pebrero 19, inilabas ng DepEd ang Department Order 003 na nagtatakda ng end of school year (EOSY) sa Mayo 31, 2024. Nakasaad rin sa naturang DO na ang school break ngayong taon ay magsisimula ng Hunyo 1 at magtatapos ng Hulyo 29, 2024."
1,"MANILA, Philippines — Ipinatapon kahapon ng Bureau of Immigration (BI) pabalik sa kanilang bansa ang nasa 43 Chinese nationals. Ayon sa BI, ang naturang mga dayuhan ay kabilang sa mahigit 100 foreign nationals na unang­ inaresto ng Presidential Anti-Organized Crime (PAOCC) at ng Philippine National Police (PNP) Women and Children Protection Center (WCPC) matapos ang implementasyon ng search warrant na inisyu ng Makati Regional Trial Court para sa paglabag sa Republic Act (RA) 9208 at RA 10364 o The Anti Trafficking in Persons Act sa F.B. Harrison St., Pasay City. Matatandaang nadiskubre ng PAOCC at ng PNP-WCPC na ang mga nasabing dayuhan ay nagtatrabaho para sa isang establisimyento na sangkot sa human trafficking activities. Anang BI, dahil dito, nalabag nila ang mga terms at conditions ng kanilang mga visa, at ikinukonsiderang banta sa public interest. Nabatid na ang mga ipina-deport na dayuhan ay isinakay sa Philippine Airlines flight patungong Shanghai sa Ninoy Aquino International Airport (NAIA) Terminal 1. Sinabi naman ni BI Commissioner Norman Tansingco na ang mga pangalan ng mga naturang dayuhan ay isasama na sa blacklist ng BI at hindi na papayagan pang makapasok muli sa Pilipinas."
1,"Malalaman ngayong araw kung tinanggap si Kris Aquino sa UCLA Hospital. Habang sinusulat namin ito ay wala pang sagot si Batangas Vice Governor Mark Leviste kung na-admit na sila. Sa totoo lang, talagang nakakabilib din ang dedication ni VG Mark sa pag-aalaga kay Kris. Last Valentine ay nag-compile pa si VG Mark ng birthday greetings for Kris. Nakakaiyak dahil ang iba sa kanila ay kinantahan pa si Kris like Gary Valenciano, Martin Nieverra, Sarah G., Kim Chiu, Darren Espanto, Jed Madella, KZ Tandingan at marami pang iba. Andun din ang mga anak ni VG Mark. Marami ring mga paring nagbigay ng mensahe kay Kris. “Basta love, dasal at laban lang tayo,” sabi pa ng pulitiko na galing ng Batangas. “You mean the whole world to me,” dagdag pa nito. Grabe iba rin ang pagmamahal ni VG Mark kay Kris. Sana nga ay gumaling siya at maging masaya ang kanilang relasyon. Nauna na ngang sinabi ni Kris na “Yes, because of Churg Strauss i now have cardiomyopathy. This means my heart muscles are having trouble pumping blood due to inflammation, and because of that inflammation, it’s exhausting my heart and causing it to begin to fail and ultimately, please pray with me- sana hindi tuluyang sumuko or mag CARDIAC ARREST.” Oras diumano na pumasok na sa hospital si Kris ay hindi na siya pwedeng dalawin muna kaya uuwi muna ng Pilipinas sina Joshua and Bimby. Kampo ni Bea, pinag-aaralan ang mga basher?! Totoo ba na nakikipag-usap din ang kampo ni Bea Alonzo sa mga abogado? Narinig ko lang naman na pinag-aaralan din ng kampo nito kung ano ang pwedeng gawin sa mga natatanggap na bashing at ilang negative comments sa actress dahil sa breakup nila ni Dominic Roque na sa totoo lang ay sinakyan na rin naman ng ibang pulitiko. Sa kasalukuyan ay nananatiling tahimik ang actress. Aktor, ini-enjoy ang regalo ng pulitiko Sosyal, regalo pala ng isang kilalang pulitiko ang gamit na motor ng isang actor ayon sa super reliable source. Hindi pala ladlad ang pagiging bisexual ng nasabing pulitiko dahil kahit ako ay na-shock nang marinig ko na regalo niya ang nasabing motorsiklo sa actor. Old rich ang pulitiko at pamilyado kaya sobrang shocking ang kuwento. Tho sa totoo lang, matagal-tagal na ring may ilang nagdududa na matalas din ang mga mata nito sa mga macho. Hahaha. Grabe ngayon, talagang nakakagulat ang mga naglalabasang kuwento. Wala nang clue. Hahaha. Sarah super dikit kay Sofia...Richard, may bagong simula na! Mag-uumpisa na ulit magtrabaho si Richard Gutierrez. Kahapon ay nag-post siya na kasama ang mga bossing ng ABS-CBN na sina Ms. Cory Vidanes and Lauren Dyogi. “New beginnings. Fresh start. Excited for this new chapter with my @abscbn family and thankful for their continued support. Looking forward to sharing more with you in the near future. “Glory to the most High,” caption ng actor na nanatiling tahimik sa pinag­daanan nila ni Sarah Lahbati na parang nabawasan ang mga rampa nang sumabog ang balitang hiwalay na sila ng aktor. Sa kasalukuyan ay inaayos na raw ng mga abogado nila ni Richard ang hatian ng properties dahil wala silang pre-nuptial agreement. Kaila, ngayon nakaranas pumirma ng kontrata Pinirmahan ni Kaila Estrada ang kanyang kauna-unahang kontrata sa ABS-CBN, na minarkahan ang isang milestone sa kanyang karera bilang isang rising star, sa Forever Kapamilya contract signing event noong Lunes (Pebrero 19). Sa kanyang unang contract signing, ipinahayag ni Kaila ang kanyang kaligayahan at pananabik sa pagiging isang ganap na Kapamilya. “I’m really so grateful and I feel so blessed and I’m very happy and proud to be a Kapamilya and I will always be a Kapamilya for as long as you will have me. Thank you so much for this,” sabi niya. “Like I said earlier this was really where I wanted my journey in show business to begin and I’m so glad that it will continue. I’m looking forward to more years to come for us as a family. I’m so grateful, I’m so blessed,” dagdag pa niya. Dumalo sa contract signing sina chairman Mark Lopez, president at CEO Carlo Katigbak, COO for Broadcast Cory Vidanes, Star Magic head at Entertainment Production head Laurenti Dyogi, at CFO Rick Tan Jr. Samantala, naging emosyonal si Kaila matapos marinig ang mga mensahe ng kanyang mga magulang na sina John Estrada and Janice de Belen sa kanyang contract signing."
1,"MANILA, Philippines — Tiwala ang Philippine Sports Commission (PSC) na maaayos ang isyu nito sa World Anti-Doping Agency (WADA) na nagbantang papatawan ng suspensiyon ang Pilipinas na lumahok o mag-organisa ng international competitions. Mismong si PSC chairman Richard Bachmann na ang optimistikong nagpahayag nito kasama sina PSC executive director Paulo Tatad at Philippine National Anti-Doping Organization (PHI-NADO) officer Nathan Vasquez. Nagpasaklolo na ang PSC sa Malacañang upang maaayos ang gusot. “We are working with Malacañang with the le­gislative requirements of WADA. The help of Malacañang is greatly appreciated,” ani Bachmann. Iginiit ni Bachmann na kailangang palakasin pa ng husto ang PHI-NADO upang lubos itong nakasusunod sa mga requirements ng WADA. “Right now ang trato namin sa PHI-NADO is like an NSA. We just fund them. Siguro dapat independent na sila,” ani Bachmann. Matatandaang sinulatan ng WADA ang PSC noong Enero matapos mabigong makumpleto ang mga kailangan sa WADA Code. Umapela ang PSC sa WADA at kasalukuyang nasa Court of Arbitration in Sports (CAS) na ang huling desisyon sa isyu. Siniguro ni Bachmann na ginagawa na ng PSC at PHI-NADO ang lahat para matiyak na plantsado ang lahat bago bumisita ang WADA representatives sa susunod na buwan. “Other countries within Southeast Asia are also experiencing it right now. That’s why we would look at this as an opportunity. Now we have the stakeholders that are more conscious on what needs to be done,” ani Tatad. Nakikipagtulungan na rin ang PSC sa Philippine Olympic Committee at mga National Sports Association para maisaayos ang lahat. “The Office of the Pre­sident is helping us and the POC and the NSAs (national sports associations) are more colla­borative. If we have that in place, rest assured we will not have this administrative issues moving forward,” dagdag ni Tatad. Kung mapapatawan ng suspensiyon, hindi maa­aring makalahok ang Pilipinas sa SEA Games, Asian Games at Olympic Games gamit ang Philippine flag. Makakapagpartisipa pa rin ang mga kwalipikadong Pinoy athletes sa Paris Olympics ngunit nasa ilalim ito ng IOC flag. Bawal din mag-host ang Pilipinas ng anumang international tournaments."
1,"Durog-durog ang pagkatao ng actor na si Dominic Roque after his much celebrated breakup with his ex-fiancee, ang Kapuso star na si Bea Alonzo. Since hindi nagsasalita ang dating engaged couple na may kinalaman sa kanilang paghihiwalay, kung anu-anong unfounded speculations and fake news ang naglabasan na dumating pa sa point na meron umanong businessman and politician benefactor ang binata na sa kalaunan ay lumutang ang mga pangalan ng businessman at mayor ng Dapitan City na si Bullet Jalosjos at ang negosyante at dating politician na si Bong Suntay. Naaawa pareho sina Mayor Bullet at Bong sa kaibigan nilang si Dominic dahil sa pinagdadaanan nito na may kinalaman sa breakup nila ng kanyang fiancée na si Bea Alonzo. Bukod sa joint statement nina Dominic at Bea, hindi pa nagga-grant ng interview ang dalawa tungkol sa kanilang paghihiwalay. KathNiel, ‘nagpapagaling’ pa Halos inseparable noon ang dating magkasintahang Kathryn Bernardo at Daniel Padilla laluna sa kanilang travels abroad maging sa mga paborito nilang beaches at panonood ng live concerts ng mga paborito nilang artist. Pero nang magkahiwalay ang dalawa after being together for 11 years ay kani-kanya na sila ng lakad. Lumipad patungong Melbourne, Australia si Kathryn para panoorin ang Eras Tour ng pop superstar na si Taylor Swift habang si Daniel naman ay namataan sa reunion concert ng Rivermaya last Saturday kasama ang nakababatang kapatid na si Magui (Margaret) at ilang kaibigan. Ito bale ang first public appearances nila pagkatapos ng kanilang pinag-uusapang breakup hanggang ngayon na nangyari last November 2023. Tulad nina Bea Alonzo at Dominic Roque, tiyak nasa healing stage na rin ang dating magkasintahan."
1,"INUULAN ng batikos ang signature campaign para sa people’s initiative sapagkat hindi naman talaga ito ang saloobin ng mamamayan. May kapalit ang pagpapapirma kabilang ang pagbibigay ng ayuda. Pagkatapos makapirma saka ibibigay ang ayuda na galing daw sa Department of Social Welfare and Development (DSWD). Itinanggi naman ng DSWD na nagmula sa kanila ang ayuda. Ang mas matindi ay ang sinasabing pagbibigay ng pera kapalit ng pirma. Sinasabing mga mayor na mismo ang nagkukumahog para maisulong ang pagpapapirma. Malaking halaga ng pera ang sangkot para ma­isulong ang people’s initiative. Sinabi ni dating senador Panfilo Lacson sa isang interview, nakaabot sa kanyang kaalaman na malaki ang perang pinamumudmod para makakalap ng pirma. Pero P1,000 lamang umano ang napapasakamay ng mga taong pumirma. Ibig sabihin, nakupitan na ng mga nagsusulong ng people’s initiative ang pondo para rito. Umaksiyon na ang Commission on Elections (Comelec) at ipinatigil na ang validation ng mga signatures na nakalap. Sinabi naman ni Sen. Imee Marcos na dapat nang ibasura ng Comelec ang nakolektang pirma ng People’s Initiative for Reform, Modernization and Action (PIRMA). Illegal umano ito. Marami raw siyang kati­bayan na ang pagpapirma ay may kapalit na food packs at iba pa. Sa kabila ng mga kaliwa’t kanang pagbatikos sa PI, sinabi ng mga nasa likod ng PIRMA na itutuloy ang pangangalap ng pirma. Kahit daw iniimbestigahan ng Senado ang signature drive para sa PI walang ma­kapipigil sa kanila. Maski raw ang Comelec, Supreme Court, Senate at Congress ay hindi sila mapipigilan. Wala raw makakapigil sa people’s initiative dahil ito ay karapatan ng mamamayan. Sabi ni Noel Oñate, lead convenor ng PIRMA, naabot na nila ang required 12 percent ng total popu­lation sa ilalim ng people’s initiative. Itinanggi naman niya na marami na sa mga pumirma ang bumawi ng kanilang signature. Hindi naman sinabi ni Oñate kung sino ang mga donor ng signature drive. Ang privacy umano ng mga nasa likod ng pagpapapirma ay mananatiling sagrado at pro­tektado sa ilalim ng batas. Ang maliwanag at tiniyak ng lead convenor, tuloy ang pangangalap ng pirma. Napakaraming problema ng bansa ngayon—El Niño, mataas na bilihin, iringan sa West Philippine Sea, oil price hike at marami pa. At sa kabila ng mga proble­mang ito, ipinipilit pa rin ang pagpapalit sa Konsti­tusyon. Economic provisions lang daw ang babaguhin. Nakapagtataka kung bakit atat na atat sila sa pag-amyenda. Mas gusto pang unahin ang pagpapalit sa Saligang Batas kaysa mga problema ng bayan."
1,"Sabay ang interview kina Mayor Bullet Jalosjos at Cong. Bong Suntay ni Jay Ruiz sa Sentro Artista vlog nito. Parehong itinanggi ng dalawa ang pagkaka-link nila kay Dominic Roque and in fairness sa kanila, hindi sila galit at natawa na lang sa isyu sa kanila sa ex ni Bea Alonzo. Ang isyu kay Cong. Bong, binigyan daw niya ng fuel pumping station si Dominic gayung brand ambassador lang daw ito ng fuel station business. “Kung talagang magre-research lang makikita nila as early as five years ago talagang brand ambassador na si Dominic. Ang nakakagulat nga ‘yung pinost pa nilang picture  ‘yung contract signing namin ni Dom,” pahayag ni Cong. Bong. Nagpasalamat sina Bullet at Cong. Bong kay Jay sa pag-imbita sa kanila para ma-clarify raw ang isyu. Pareho silang nagtaka na umabot sa ganitong isyu na pati gender nila ay naging isyu. Kasama sina Bullet at Bong sa EuroMonkeys na nabuo dahil sa love for motorcycle. Kagrupo rin nila sina Richard Gutierrez, Kim Atienza, at Dingdong Dantes. ‘Karelasyon’ kuno ni Xian, nadiskubre ang totoong edad Fake news naman ang nagsabing older si Iris Lee kay Xian Lim dahil mas matanda naman pala ang aktor sa nali-link sa kanya ng four years. Kung 34 years old si Xian, 31 years old naman si Iris. May nabasa pa nga kaming comment na mag-tita raw sila at may isang KimXi (Kim Chiu at Xian) fan na sa sobrang galit kay Iris, tinawag siyang auntie ni Xian. Saka, halimbawang older ito sa kanya, hindi naman yata isyu kay Xian ‘yun. May nakita rin kaming old photos nila kuha sa shooting ng Hello, Universe ng Viva Films and directed by Xian. Katabi niya ito na line producer ng movie at larawan lang ‘yun, pero kita ang chemistry nila. Sabi nga ng supporter ni Xian, nakaupo lang ang dalawa, pero may kilig na siyang naramdaman para sa kanila. Mukhang solid na ang friendship o kung anuman ang relasyon nila dahil pati sa pagpunta sa gym at pagwu-workout ni Xian, kasama niya ito. Ang sipag nga ng former KimXi fans sa paghahanap ng photos na magkasama ang dalawa, ang dami nilang nahahanap. Samantala, nagpasalamat si Xian sa sumusubaybay at nagugustuhan ang Love. Die. Repeat series nila ni Jennylyn Mercado. Maganda lagi ang feedback ng viewers at mataas ang rating ng series. Daniel at Kathryn, nagpapatintero! Tila ayaw magkita nina Daniel Padilla at Kathryn Bernardo dahil kung nasa Manila ang isa sa kanila, nasa malayong lugar naman ang isa. Remember, sa contract signing ni Kathryn sa ABS-CBN, nasa Siargao si Daniel at noong contract signing ni Daniel sa ABS-CBN pa rin, nasa Melbourne, Australia naman si Kathryn. Nakabalik na ng bansa si Kathryn, si Daniel naman ang wala sa Pilipinas. Nakunan siya ng TikTok video na nasa airport at parang pipila na sa counter habang hila-hila ang kanyang maleta."
1,"Pasado na sa Senado ang Eddie Garcia Bill. Isa na itong batas base sa botohan 22-0 - na isang panukalang magpapatupad ng mga patakaran para sa proteksyon ng mga manggagawa sa pelikula at telebisyon sa ikatlo at huling pagbasa kahapon Lunes, Pebrero 19. Sinabi ni Senador Jinggoy Estrada na ang Senate Bill No. 2505, o  Eddie Garcia Law ay magpoprotekta at susuporta sa mga manggagawa sa pelikula at telebisyon mula sa hindi patas na pagtrato at hindi magandang kondisyon sa pagtatrabaho. Kabilang sa agad nag-post tungkol dito ang dating chair ng Film Development Council of the Philippines (FDCP) Liza Dino. “For all those who have fought long and hard to achieve fair working conditions in the film and entertainment industry, mabuhay po kayo! “Worth it ang pagod at sakripisyo nating lahat para ipag­laban ang nararapat na batas para poteksyunan ang ating mga film workers. “On this day, panalo ang mga manggagawa ng industriya ng Pelikulang Pilipino!” Pero totoo bang, maapektuhan din nito ang ibang mga producer dahil baka matakot na silang gumawa ng mas maraming pelikula dahil sa nasabing batas? Lalo na raw ‘yung maliliit na producer na maliit lang ang budget pero lumalaban para makabuo ng isang pelikula? Sa pagiging batas nito, paano nga ba makatutulong ang Eddie Garcia Law para umangat ang pelikulang Pilipino? Sa kasalukuyan ay masyadong mapili ang mga manonood. Matapos ang Metro Manila Film Festival (MMFF) ay wala pa talagang masasabing box office hit. Ang Sassy Girl lang diumano ni Toni Gonzaga ang malaki-laki ang kinita sa mga ipinalabas na pelikula umpisa noong January. Jaya, pinakita ang nawasak na kotse sa aksidente Naaksidente sila Jaya habang papunta sa concert ni Regine Velasquez na kasalukuyang may US concert tour. Pinakita ni Jaya ang wasak nilang sasakyan sa bandang likuran. “On a ride from Sacramento, California, on the way to Graton Casino to see my friends and watch Regine V’s concert...when all of a sudden we get into a car collision. My friends Dr. Josephine Weber was driving and with us was Auntie Merly Escolta (her cousin) when suddenly we get hit from the back. I am doing ok but my friends are being checked and they will be alright, by God’s grace. Thank you Jesus for sending us divine protection and covering us with your blood. It could’ve been super worse. I’m glad Doc and Auntie Merls are ok. “Thank you Lord for making it another day. I am grateful for your mercy and grace. Praise your Holy name. “Please wear your seatbelts, AT ALL TIMES WHEN YOU ARE IN A VEHICLE, especially if you’re a back seat passenger.” Matagal nang nakatira sa Amerika si Jaya. Hindi pa gaanong natagalan nung nasunog naman ang bahay na tinitirhan nila Jaya sa Amerika na buti na lang daw at insured. Ogie, sinamahan ang anak sa Montessori model sa NY Bumiyahe sa US si Ogie Alcasid at anak na si Nate. Pero hindi para mag-concert ayon kay Ogie o manood ang concert ni Regine kundi para mag-chaperone sa anak na delegate sa Montessori Model of the UN sa New York. Aniya sa isang photo na kasama ang ibang parents ng delegates: “Ang aking mga co parents na sama sama kami sa pag chaperone sa aming nga anak as they will be delegates to the Montesssori Model to the United Nations dito sa New York. We are excited to witness how our children will interact and exhange views on current issues in our world today and make resolutions with other children from other nations. Go kids!!! The Lord bless you all!” Ang dami namang nagpa-hashtag ng #ProudParentAlert kay Ogie. Pamilya ng beteranong direktor Tikoy Aguiluz, sinasarili muna ang pagluluksa Pumanaw ang batikang direktor na si Tikoy Aguiluz na Amable “Tikoy” Aguiluz VI sa totoong buhay. Walang nabanggit ang kanyang pamilya ng dahilan ng pagpanaw nito. Humihingi muna sila ng paumanhin na hayaan muna silang mag­luksa sa kasalukuyan. “While we grieve this loss deeply, we kindly ask for your understanding as we choose to mourn in private for the time being. “We assure you that once we are ready, we will share details about a public service where all who knew and loved Direk Tikoy can join us in paying tribute and saying our final goodbyes. “Your patience, understanding, and support mean the world to us as we navigate through this period of grief. “We thank you for your thoughts, prayers, and expressions of sympathy during this time,” ang buong pahayag ng pamilya Aguiluz. Kabilang sa mga ginawang pelikula ni Direk Tikoy ang Balweg, Segurista, Rizal In Dapitan, Manila Kingpin: The Asiong Salonga Story at marami pang iba. Siya rin ang nagtatag ng Cinemanila International Film Festival noong 1999."
1,"Parang naawa naman ako kay Javi Benitez dahil sa nangyaring issue sa kanya. Siguro nga dapat sa isang tulad niya na meron ama na pumasok sa mundo ng showbiz na hindi maiwasan mga intriga, puwedeng hindi iyon maintindihan ng isang anak lalo pa at hindi ito sanay sa kalakaran ng showbiz. Ang ganda ng educational record ni Javi, nag-aral at nakatapos sa Amerika ng dalawang kurso. Ok naman na ang girlfriend niya na si Sue Ramirez na taga-showbiz, pero iyon dagdag pressure pa ang issue ng father niya na si Albee Benitez, siguro nga hindi na makaya ng isang Javi. We understand na siguro lahat ok lang basta hindi apektado ang mother ni Javi, pero siguro nga iyon ang gusto niya bigyan ng protection. Good. Fine. Pero dapat huwag ng dagdagan pa ng sumbatan lalo na sa mga showbiz writers. Tapos na ang issue. Humingi na ng pang-unawa si Javi na isa ring mayor sa isang bayan sa Negros. Ayos na ang lahat. Sana maging maayos at tahimik na ang pamilya Benitez. Hangad din namin na kung saan happy sina Albee at Javi, father and son , duon sila. Pareho silang mabait kaya we wish them luck and happiness."
1,"Ngayong araw (Feb. 20) ang 4th wedding anniversary nina Matteo Guidicelli and Sarah Geronimo pero nagkaroon na sila ng early celebration with their friends. Makikita sa Instagram Story ni Matteo na nasa isang restaurant sila sa Bacolod City ni Sarah kasama ang mga kaibigan at masayang nagdi-dinner. “Happy 4-year anniversary,” pagbati ni Matteo kay Sarah. Nasa Negros Occidental ang mag-asawa para sa concert ni Popstar at ni Bamboo na ginanap kagabi, Feb. 19. Matatandaang ikinasal sina Sarah and Matteo via civil ceremony noong 2020. Walang usapan kung may pag-asang magkaayos ang mag-asawa at ang mga magulang ni Sarah. Kristine buntis na naman! Kristine Hermosa and Oyo Sotto are expecting their 6th baby. Inanunsyo ng mag-asawa ang magandang balita sa kanilang Instagram page kahapon. Ibinahagi ni Kristine ang larawan ng ultrasound ng kanilang 6th baby at nagpasalamat sa Diyos sa another blessing na ito. “I have never doubted Gods power and faithfulness in my life —- I may at times feel discouraged but I always have a strong sense of security that only God gives — I know He’s got our backs all the time. To be honest, I was hopeful but never really expected He would bless us with children.. like.. lots of them and another one on the way.” simula ni Kristine. Ayon sa dating aktres, kahit marami na silang anak, siyempre ay excited pa rin siya everytime she gets pregnant. “Funny as it may seem, but I still get those butterflies evertime I see double lines on the PT, kahit pa na ang dami na nila, parang laging 1st time.. ibat ibang level ng overwhelming emotions each stage of every pregnancy.? Ibang level din when you can already see and hear the heartbeat “Iba lang talaga ang peace and joy pag galing kay God,” aniya. “One things for certain, we really cannot limit God’s power.. even how impossible it may seem —God’s plans will always come into completion whether we like or not. akala ko noon, last na si Isaac… ngayon, hindi ko na talaga alam kay God,” pahayag pa ni Kristine. Umulan naman ng pagbati ang netizens at kapwa-celebrities sa comment section. Sabi ni Kaye Abad, “isa pa???? Hahaha! Congrats!!!!” Sey naman ng kapatid ni Kristine na si Kathlyn Hermosa, “AKO NA NEXT!!! LORD!!!” “God is Good Congratulations sainyong Pamilya,” komento naman ni Joross Gamboa. Matatandaang taong 2021 nang isilang ni Kristine ang kanilang 5th baby na si Vittorio Isaac."
1,"MANILA, Philippines — Isang Chinese national na negosyante ang umano’y  dinukot ng mga hindi pa kilalang lalaki sa Brgy. 313, Sta. Cruz, Maynila, kamaka­lawa ng gabi. Ang biktima ay kinilalang si Qiu Shangjin, residente umano ng Alonzo St., Sta. Cruz, Maynila. Batay sa inisyal na ulat na nakarating sa tanggapan ng Manila Police District (MPD), alas-9:50 ng gabi nang maganap ang insidente sa naturang lugar. Nabatid na dalawang hindi kilalang lalaki ang bigla na lang umanong lumapit sa biktima at sapilitan itong isinakay sa isang kulay brown na Toyota Innova at kaagad na tumakas. Ayon sa ilang saksi, may speed racer mar­king ang gilid ng sasakyan at may star na logo naman ang hood nito. Masusi nang nagsasagawa ng imbestigasyon ang pulisya hinggil sa naturang insidente upang masagip ang biktima at maaresto ang mga taong nasa likod nang pagdukot sa kanya."
1,"MANILA, Philippines — Hindi lang sina Dapitan Mayor Bullet Jalosjos at former congressman Bong Suntay ang lumantad para kontrahin ang pagkakadawit ng pangalan nila sa breakup nina Dominic Roque and Bea Alonzo. Sa wakas ay naglabas na rin ng official statement si Dominic na tumutugon sa isyung ibinato sa kanya ni Cristy Fermin sa kanyang mga vlog. “We strongly condemn the malicious and defamatory public statements of Ms. Fermin,” umpisa ng statement na inilabas ng kanyang mga abogado, Fernandez & Singson Law Offices. Nabanggit din sa statement na “He is embarrassed and apologizes to Mayor Bullet Jalosjos and his family for being dragged into the public conversation because of the malicious, defamatory public innuendos of Ms. Fermin.” Tinutugunan din ng pahayag ang isa pang isyu na kinasasangkutan ni ex-congressman Bong Suntay na tinutukoy si Dominic sa diumano’y isa “suspected benefactors” ng dating pulitiko. “By making such a statement, Ms. Fermin made the innuendo that unreasonably casts doubt on the sexuality of former Congressman Bong Suntay.” Itinanggi rin nitong may pag-aari ang actor na gas station. Company-owned daw ang lahat ng ‘yun. Sinabi rin nito sa nasabing statement na hindi kailan man sila nag-away o nagkaroon ng hindi pagkakasundo sa isang prenuptial agreement ni Bea Alonzo kaya hindi natuloy ang kanilang kasal. Sasagutin ngayong araw ni Nay Cristy sa kanyang programa sa CFM ang mga naging pahayag na ito ng mga abogado ni Dominic. Eh kung ganun ba’t ang daming intriga kay Dominic. May kasabihan na kung may usok may apoy. Anyway, kelan kaya maglalabas ng statement si Bea?"
1,"Ini-reveal ni Liza Soberano na ang yumaong young actor na si AJ Perez ang dahilan kung bakit siya gumawa ng Twitter account noon dahil big fan daw siya nito. Naikwento ito ng aktres sa vlog na One Down with host Tessa Albea. “So I was a huge fan of AJ Perez ’cause I have watched him in this one teleserye called Sabel. And it was very unfortunate that he passed away,” simula ni Liza. Matatandaang pumanaw si AJ noong 2011 dahil sa isang vehicular accident. “And that was the reason why I created my Twitter because I wanted to have some sort of memory of him, so I followed him,” saad ni Liza. Pero nagulat daw siya na nakatanggap daw siya ng messages from AJ matapos itong pumanaw. “It was strange because I started receiving messages from him after he had passed away and first, I was scared of, like, checking it because I was like, ‘what’s going on?’” kwento ng aktres. At dito niya nalamang pamilya pala ng aktor ang nagpapadala ng messages sa kanya. “And then eventually, I came to it and then I checked the message. It was messages from his family, but it was always very scary when I would receive notifications from AJ Perez,” she said. “But, yeah, I became friends with his younger brother, Gelo, and his family. Eventually, I was introduced to them,” dagdag pa ni Liza. Naikwento rin niyang nang araw na mamatay si AJ ay araw rin ng kanyang first audition at nadaanan pa niya ang aksidenteng nangyari rito. “The day he passed away, I was on my way –’cause I lived in Pangasinan at that time and I actually passed by his accident and that was the day that I auditioned for the first time ever to be like an artista. “It  was crazy. I didn’t know it was him. There’s an ABS-CBN van and it was, like, smashed. “And then I get to my VTR, and then my road manager at the time, he was like, ‘namatay si AJ Perez’. I was like, ‘No! He can’t be dead, it’s not real!’ And then I started crying and I was like, ‘I wanna go to his wake.’ And then my family was like, ‘he doesn’t know you,’” Korean actor, game na game sa tagalog words! Ang saya at good vibes lang ang katatapos lang na fan meet ng sikat na Korean actor na si Park Hyung-sik na SIKcret Time in Manila: Park Hyung-sik’s 2024 Asia Tour Fan Meeting last Saturday sa Smart Araneta Coliseum. Mahigit 70% ng Big Dome ang kanyang napuno na siyempre, karamihan dito ay ang kanyang mga SIKcrets na tawag sa fandom ng Korean actor. Ang gaan panoorin ni Park Hyung Sik na game na game na nakipagkulitan sa kanyang fans. All throughout the show ay panay ang pasalamat niya sa kanyang Filipino supporters at sey pa niya, napaka-passionate raw ng Filipinos. Game na game rin ang Korean actor sa mga itinuturong Tagalog words sa kanya ng hosts. Ang bilis niyang turuan at makatanda ng mga salita natin. Ilan sa mga nasabi niya ay “nakakaloka,” “naloloka ako sa ‘yo,” “ano ba ‘yan?” “keri,” “kaya,” “maraming salamat po” at “mahal kita.” Sigawan to the max ang kanyang fans sa tuwing magsasalita siya ng Tagalog. Kasalukuyang napapanood si Park Hyung-sik sa bago niyang Korean drama na Doctor Slump with Park Shin-hye. Sa fan meet ay natanong siya kung ano ang feeling niya na reunited sila ng nasabing South Korean actress. Una silang nagkasama sa hit K-drama na The Heirs ni Lee Min-ho. Ayon kay PHS ay wala raw silang eksena ni Park Shin-hye sa The Heirs at masaya raw siya na sa Doctor. Slump ay sila na magkapareha. Masaya rin daw siya sa positive reactions ng mga tao sa kanilang mga eksena together."
1,"Nagsampa ng reklamo si Mayor Ferdie Estrella ng Baliwag, Bulacan dahil diumano nagkaroon ng negatibong epekto sa kanilang bayan ang isang eksena sa seryeng Abot-Kamay Na Pangarap na pinagbibidahan ni Jillian Ward sa GMA 7. Nabanggit sa nasabing serye ang isang mental institution ay tinatawag na “baliwag” na karaniwang tawag sa mga biruan tungkol sa ‘kabaliwan’ sa isang kwentuhan. Bagama’t iyan ay isang palasak na salitang kalye na ang mga taong may kaunting tililing ay tinatawag ngang “Baliwag,” iba sa usapang kanto lamang at iba iyong nababanggit pa sa national television. Kung ti­tingnan mo ang mga lumang diksiyonaryong Tagalog ang ibig sabihin ng “baliwag” ay malalim na kaisipang matalino. Ngunit sa pagdaraan nga ng mga panahon naiugnay iyon sa salitang “baliw.” Tama si Mayor eh may mga salitang kalye na maaaring magamit sa mga kuwentuhan pero para gamitin iyon sa isang seryosong serye sa telebisyon pa naman hindi nga naman maganda para sa kanilang bayan. Kumilos naman agad ang GMA 7 at inamin na sila nga ay nagkamali, nagkaroon ng kaunting lapses in judgment. Inakalang ok lang iyon dahil bahagi na ng salitang kolokyal pero ikinasama ng mga mamamayan ng nasabing bayan. At least ang Channel 7 mabilis na tinanggap ang kanilang pagkakamali at sinabing hindi na mauulit ang ganoong dialogue sa kanilang show. Kahanga-hanga rin naman si Mayor dahil talagang makikita mo sa kanya ang pagpapahalaga sa kanyang bayan. Lovi, nanahimik sa Hollywood film Hindi na nag-iisa si Liza Soberano na may pelikula sa US dahil may pelikula na rin si Lovi Poe, iyong Bad Man. Pero mas malaki ang role ni Lovi kaysa sa nakuha ni Liza at isa pa, hindi naman nag-ingay si Lovi na may ganoon na nga siyang pelikula. Alin pelikula kaya ang kikita? Ang Lisa Frankenstein ni Liza or Bad Man ni Lovi? Nauna nang pinalabas ang Lisa... habang ang Bad Man ay wala pang playdate. Bea, nanganganib maiwan sa huling biyahe Isa pang naguluhan kami ay iyong kuwentong pinaimbestigahan ng pamilya ni Bea Alonzo kung bakit nakakaya ni Dominic Roque na tumira sa isang upscale na condominium. Ipinagtanong din nila kung bakit siya nagkaroon ng gasolinahan. Siguro kaya ganoon ay dahil natatakot na baka dumating ang isang araw na umaasa na lang iyon sa kikitain ni Bea. Maganda naman si Bea at tiyak na marami pang ibang manliligaw sa kanya, pero kung ganyan sila ka choosy sa lahat ng mga manliligaw baka dumating ang isang araw na matuklasan na lang niya na naiwan na siya ng huling biyahe papuntang Bicol."
1,"Pagkatapos ng ilang taon, back to dating si Andrea Torres. Inamin ng aktres na may dine-date siya ngayon na pina­kilala sa kanya ng kanyang friend. Noong maghiwalay sila ni Derek Ramsay noong 2020, sinabi niya na umiwas siyang makipag-date dahil dumaan siya sa matinding depression. Pero ngayon ay ready na ulit siya. “Yes. Actually, matagal-tagal na rin. Medyo may gap talaga. Lumalawak ang mundo ko, and ngayon din na nagta-travel ako, nakakatuwa kasi siyempre parang nakaka-meet ka ng iba-ibang klaseng tao, tapos nalalaman mo ‘yung buhay nila. Ine-enjoy ko lang talaga. Ganun pa rin naman, single, pero happy and nag-e-enjoy, nag-e-explore ng buhay,” sey ni Andrea. Wala rin daw siyang dine-date na taga-ibang bansa dahil sa tingin niya ay hindi para sa kanya ang LDR o long distance relationship. “Ideally talaga, makakita ka ng tao na ipu-push ka rin sa pangarap mo, hindi ka isa-stop sa mga gusto mong marating pa sa buhay,” sey pa niya. J.Lo, dinaan sa kanta ang love story nila ni Ben Affleck Ni-reveal ni Jennifer Lopez ang dahilan kung bakit hindi natuloy ang kasal nila noon ni Ben Affleck in 2004. Natakot daw si J.Lo sa bilis noon ng takbo ng relasyon nila. Na kapag kinasal sila, baka mauwi lang sa hiwalayan. “I knew that I wanted to be with him for the rest of my life. I knew that. But it didn’t feel like we were going to make it, and so it scared me. It was very hard… Then we went and we both found other people and had beautiful children and had other families and had other relationships after that, and it wasn’t until both of us had done, you know, for me, a lot of work and gotten to a place where I was like, you know what, I’m totally good on my own. That’s when he showed back up,” say ni Lopez na kinasal din sa aktor noong 2022. Ang bagong album ni J.Lo na This Is Me… Now ay tungkol sa love story nila ni Ben. “We feel very good about where we are right now. We have five kids, which is so much more important than any of the other b*ll. We want them to be good,” sey pa ni Lopez na magsisimula ng kanyang tour sa summer 2024."
1,"MANILA, Philippines — Naungkat ang isyung breakup noon nina Kiko Estrada at Devon Seron nang nakatsikahan namin ang aktres na bahagi sa pelikulang After All na magsu-showing na sa Feb. 28. Kuwento ng reincarnation itong After All at inilalahad sa pelikula ay “love is eternal.” Kaya tinanong namin si Devon kung naniniwala ba siya sa kasabihang ‘yun, pagkatapos ng nakakaintrigang breakup nila ni Kiko na nasangkot pa roon si Heaven Peralejo. Safe lang ang sagot ni Devon. Pero natanong pa uli siya tungkol sa kanila ni Kiko, kung nakapag-move on na ba siya roon at napatawad na niya ang dating nobyo. “You have to forgive to move on. For me kasi, I’m not just doing it for you know, para sa ibang tao. I’m doing also for myself,” pakli niya. Wala talaga siyang sinagot tungkol kay Heaven na napagbintangang ‘naahas’ siya ng aktres. Ayaw na raw niyang magsalita, na baka ikasakit pa ng ibang tao. Sa ngayon ay single raw siya, pero may mga nakaka-date naman daw siya. Doctor Slump actor, napuno ang Araneta! Sobra kaming nag-enjoy sa fan meeting ng sikat na Korean singer/actor na si Park Hyung-sik. Wala akong maalala kung may napanood ako sa mga K-drama ni Hyung-sik, pero siya ang lead actor sa K-drama na Doctor Slump na hindi nalalaglag sa top 10 trending sa TV shows sa Netflix. Nakakatuwa ang guwapong Korean singer/actor na ito dahil nakikitang mabait siyang tao. Ang isa pang nagustuhan namin sa nakaraang fan meeting niya, ang ganda ng production. Maayos ang coordination hanggang sa Hi and Bye portion niya pagkatapos ng show. Gustung-gusto ko ang host ng show na si Janeena Chan na nakakatuwa ang mga hirit niya na akala mo matagal na niyang kakilala si Park Hyung-sik. Pangalawang dalaw na ito ni Park Hyung-sik sa Maynila, at nangako siya na babalik siya uli."
1,"MANILA, Philippines — Parang mahirap nga ang pinagdaanang stress ni Kylie Padilla na ngayon ay mas kaya na niyang pag-usapan at magbigay ng advice upang labanan ang trauma at pag-trigger nito. Aniya ang bawat isa ay may kanya-kanyang mga trauma at mas suwerte raw ang iba na mayroon silang mga tao sa kanilang buhay na kumokontrol sa kanilang mga emosyon at stress. Ang ilan aniya ay napapalibutan ng ‘functional blooming.’ Kaya’t kaya itong lampasan. Aniya sa isang post : “long post ahead * “Everyone comes with their own set of traumas and triggers in this world, some are more blessed than others if they have people in their life that regulate their emotions and stress with them. Some surrounded with functional blooming and constant relationships in their life. If you are someone who hacks it alone however there is hope for you. I know it can be dark sometimes and tiring to deal with your ish on your own. BUT It is possible to combat this heaviness step by step by becoming emotionally and spiritually and physically aware of your body’s stress signals and then you can learn how to self regulate, once you master that you can learn to heal yourself and intuitively understand yourself fully and on a deeper level. One self regulating practice I do is deep breathing exercises. “It is like meditation in a way, I target the parts of my body that have physically tensed up and I imagine them loosening up and breathe until I feel that body part start to relax, this sometimes comes with bursts of pent up emotions and tears but I just let it flow. “Those emotions need to come out. That’s a crucial part of healing. It is so important to get to know yourself and understand that being human is not just about pushing yourself until you are drained and calling it success. “Respect your body and your soul. Be the parent you never had, and the shaman you need by just simply breathing and being. Good job to you, for championing in silent battles that you win without anyone knowing about it. “* Will probs delete this anyway.” Pero habang sinusulat namin ito ay hindi pa burado ang nasabing post. Sabi nga nila, iba na talaga ang stress ng mga tao ngayon dahil sa too much information na nababasa sa social media. Parang literal na halu-halo na nagpapagulo sa utak ng marami. KATULAD ni Kylie na nang kumalat ang sinasabing bagong boyfriend niya diumano ay nilait ng ibang netizens ang hitsura. Nagkaroon ng preview / soft launch ang sinasabing diumano’y boyfriend ni Kylie ngayon sa ilang social media posting, isang tattoo artist daw na ang pangalan ay Jinno John Simon. Na pulos pamimintas sa hitsura ang natanggap sa kumalat na video. Wala namang sinabi si Kylie na may koneksyon ang nasabing post sa kanyang bagong jowa pero at least may napulot ang kanyang followers sa kanyang mga sinabi. Dominic, unbothered daw sa mga nangyari sa kanila ni Bea Ba’t ganun parang unbothered daw si Dominic Roque sa kasalukuyan. Puna ng ibang followers nito, kita raw sa mukha nito na wala siyang kasalanan na ang parang tinutukoy ay ang hiwalayan nila ni Bea Alonzo. Dedma lang daw ang negosyante dahil pakiramdam daw nila ay wala itong bigat na dinadala. At mas lalo raw itong pumogi sa paningin ng kanilang followers. Hindi nag-break sa social media si Dominic. Panay ang post niya kasama ang grupo niya sa EuroMonkeys kung saan kasama niya sina Richard Gutierrez, Kim Atienza, Dingdong Dantes at iba pang mahilig mag-motor at nagta-travel sa buong Pilipinas at maging sa abroad. Habang si Bea ay lay low, hindi masyadong nagpo-post."
1,"MANILA, Philippines — Panay ang patol ni Victorias City, Negros Occidental Mayor Javi Benitez sa mga isyu ng kanyang ama na si Bacolod Mayor Albee Benitez. May mga pasaring ang mga Instagram story niya. Sayang naman na naka-graduate siya ng dalawang course sa Amerika pero heto kahit alam niya ang real story ng kanyang mommy at daddy ay parang gusto niyang baliin ang kuwento. Ang duda nila, baka naman daw naimpluwensiyahan ng girlfriend niyang si Sue Ramirez. Pero I’m sure naman may sariling decision si Mayor Javi kaya hindi niya basta-basta gagamitin ang social media para maapektuhan pati ang ama niya na isang producer din. Sunud-sunod ang mga post ni Javi ng cryptic messages nung pumutok ang kuwento kina Mayor Albee at Ivana Alawi. Nauna na ngang sinasabi sa isang statement ni Mayor Albee na meron nang dissolution ang kanilang marriage ng kanyang misis."
1,"Ang bongga naman ng Valentine’s day nina Marian Rivera at Dingdong Dantes kasama ang anak na sina Zia at Sixto. Sa pinakitang Reel ng aktor kung saan pumunta sila sa isang recreational park sa Batangas, kitang enjoy na enjoy ang mga bagets na nag-go karts habang si Marian naman ay nagba-bike. Makikita rin sa video ang pamamasyal ni Sixto kasama ang kanyang tila alagang aso at enjoy rin ito sa mga isda at kabayo at nag-wall climbing din ito at nakarating sa tuktok. Kinabiliban nga ito dahil maliit pa ay lutang ang katapangan nito at hindi natakot umakyat. Habang si Zia naman na kahit may cast pa sa braso ay tuwang-tuwa rin at sinubukan pa nila ng daddy niyang aktor ang zipline. Parehong matapang ang dalawang bagets at ‘di natakot subukan ang iba’t ibang activities. Mukhang lumalaking mga adventurous ang mga anak nina Dingdong at Marian. Tila bumabawi ang mag-asawa sa mga bata matapos ang kanilang busy schedule. Isa pang hinangaan sa pamilya Dantes ay ang pagsama nila sa kanilang mga kasambahay sa kanilang Valentine date at pati rin sa kanilang boodle fight. Hindi raw nila iniwan ang mga ito at hinayaang mag-enjoy nung Araw ng mga Puso. Kaya naman tuwang-tuwa ang netizens na panoorin ang pamilya nila at ang ganda raw tingnan. Ang mag-asawa ang bagong Box Office King and Queen dahil sa pelikulang Rewind na ang chika ay halos P1 billion na ang kinita."
1,"Naglabas na si Heart Evangelista ng recap video ng naganap na renewal of vows nila ni Sen. Chiz Escudero last Feb. 15 sa Balesin Island. Mapapanood sa video ang ilang highlights ng kasal kabilang na ang paglalakad nila sa aisle at ang wedding vow speech nila kung saan ay hindi napigilang ma­ging emosyonal. Caption ni Heart sa video, “Wedding vows renewal recap! You’re my greatest blessing, my love @escuderochiz.” Parte ng wedding vow ni Heart, “how my life would have been if you weren’t around? You’re not just a husband but you’re the greatest angel there is. I sold my soul and you bought it back for me.” Bahagi naman ng wedding vow ni Chiz, “it’s been nearly a decade and we’ve been through a lot of highs, a lot of lows. Maraming masaya, minsan, may malungkot. There was a time that I wished and prayed to God. Hiniling ko na sana, ‘yung bukas ko, maging ngayon na lang, ‘yung ngayon ko, maging nakaraan na agad-agad. Sa araw na ‘to, binigay at isinakatuparan ng Diyos ‘yon.” Sa video ay may moment din si Heart with her mom, Cecilia Ongpauco na nagsabing masaya raw siya na finally ay nakadalo na siya sa kasal ng anak. Matatandaang kasing hindi sila nakadalo ng mister na si Rey Ongpauco sa first wedding ng mag-asawa in 2015. “I’m so happy for her. And I’m happier because I’m around to witness this. Finally,” sey ng mom ni Heart. Sabi pa niya sa anak, “finally, I arrived” at sey naman ni Heart, “she’s nine years late.” Sagot naman ni Mrs. Ongpauco, “but made it still.” Sa comment section ay may nagtanong kung nasaan ang ama ni Heart at may sumagot na nagre-recover pa raw ito. Matatandaang ang amang may sakit ang dahilan din kung bakit hindi nakadalo ang aktres sa kasal ng kaibigang si Lovi Poe last August, 2023. “My dad is in the hospital,” ang sagot ni Heat sa isang netizen na nagtanong noon kung bakit wala siya sa kasal ni Lovi. Leren, tinatawanan lang ang pagiging tita kay Ricci Hindi raw apektado ang beauty queen na si Leren Mae Bautista kapag sinasabi ng iba na “tita” na lang daw siya ng boyfriend na si Ricci Rivero. “Natatawa na lang ako minsan ‘pag sinasabi nila tita daw po ako ni Ricci. Sinasabi ko, ‘ate lang, hindi naman tita, ate lang,’”natatawang sabi ni Leren sa Fast Talk with Boy Abunda kung saan ay sabay silang nag-guest ni Ricci. Limang taon ang age gap nina Ricci at Leren pero ayon sa beauty queen, hindi rin naman din niya ito nararamdaman dahil matured daw mag-isip ang BF. “Parang mas matured pa siya sa akin pero ako ‘yung mas matanda,” sabi ni Leren. Well, hopefully ay naka-move on na si Andrea Brillantes sa breakup nila ni Ricci since medyo matagal-tagal na rin naman ‘yun dahil kung hindi pa, tiyak na magseselos siya sa sweetness ng ex niya sa bagong girlfriend."
1,"MANILA, Philippines — Dead on the spot ang isang lalaki habang masuwerteng di tinamaan ang kanyang kapatid matapos na sila ay barilin ng isang sekyu habang nagpapahangin sa parke sa. Brgy. Batino, Calamba City, Laguna, kamakalawa ng hapon. Sa ulat ng pulisya, bago naganap ang insidente, ala-1:15 ng hapon ay nagpapahangin ang magkapatid na Robert at Ronald Santilla sa tabi ng bakod ng Admin Building ng Calamba Premier International Park (CPIP) nang sitahin umano ito ng dalawang security guard na naka-duty na naki­lalang sina alias Demetrio at alias Al Jun. Nagkaroon ng sagutan sa pagitan ng mga ito hanggang sa mauwi sa mainitang pagtatalo na ikinapikon ng suspek na si alias Demetrio. Agad nitong pinaputukan ang biktimang si Ronald habang natulala sa pangyayari ang kapatid nito . Mabilis na tumakas ang mga suspek habang agad ding naaresto ang isa na si alias Al Jun habang tinutugis ang isang pangunahing suspek na si alias Demetrio."
1,"MANILA, Philippines — Matapos ang kakarampot na rollback ay inaasahan naman ang bigtime taas-presyo ng produktong petrolyo sa darating na linggo. Ito ay makaraang ianunsyo ng mga oil players na sila ay magtataas ng presyo ng mga produktong petrolyo sa susunod na linggo na aabutin sa P1.40 hanggang P1.90 ang halaga kada litro ng taas-presyo ng gasolina, P1.20 hanggang P1.60 kada litro na itataas sa presyo ng kerosene at diesel. Sinasabing ang paggalaw ng presyuhan ng oil products sa nagdaang apat na araw ang ugat ng malakihang oil price hike. Karaniwang nag-aanunsyo ng price adjustments ang mga kumpanya ng langis tuwing Lunes, na ipapatupad sa susunod na araw."
1,"MANILA, Philippines — Dead on the spot ang isang lalaki na kalalaya lang sa bilangguan kamakailan matapos pagbabarilin ng hindi pa nakikilalang suspek habang naghahapunan sa karinderya, kamakalawa ng gabi sa  Parañaque City. Nasawi dahil sa tama ng bala sa ulo ang biktimang si Anthony Aguilar, 22, e-bike driver, residente ng Opeña St., Barangay Baclaran. Mabilis na tumakas ang salarin na inilarawang nakasuot ng itim na jacket at helmet. Sa ulat kay Sou­thern Police District (SPD) Director P/Brig. General Mark Pespes, bago nangyari ang krimen, alas-7:45 ng gabi sa E. Rodriguez St., Brgy. Baclaran ay kumakain ang biktima nang lapitan ng suspek sa likuran at walang sabi-sabing pinuputukan  sa likod ng ulo. Sa impormasyon, ang biktima ay wala pang isang taon na nakalaya mula sa pagkakakulong sa mga kasong robbery at iligal na droga. Kilala naman ng may-ari ng karinderya ang biktima na wala naman umanong alam na kaalitan at nagagawang magbayad ng boundary sa ipinapasadang e-bike."
1,"MANILA, Philippines — Mas mataas na heat index ang mararanasan sa Metro Manila at ilang bahagi ng bansa kung ikukumpara sa nagdaang panahon ng tag-init na mararanasan. Ayon kay Analiza Solis ng Philippine Atmospheric, Geophysical and Astronomical Services Administration (PAGASA) Climato­logy at Agrometerology Division, nakikita nilang may mararanasang prolong drought ang bansa kaya’t kailangan ang lahat ay maghanda at mag-ingat. Anya sa init factor ay dulot sa kawalan ng mga ulap na sasalag sa direktang radiation mula sa araw. Sinabi ni Solis na ang peak temperatures maaa­ring pumalo ng hanggang 40 degrees celsius sa buwan ng Abril at Mayo. Kabilang sa makakaranas ng matinding init ng panahon ang Cagayan Valley Region.Habang ang Metro Manila ay nasa 37-38 degrees celsius. Pinayuhan ni Solis ang publiko lalo na yaong may highblood na huwag lalabas ng bahay kung walang mahalagang gagawin sa nasabing panahon."
1,"MANILA, Philippines — Isang 74-anyos na ina ang natagpuang patay sa loob ng kanyang bahay sa Brgy. Sico 2, San Juan, Batangas, kamakalawa ng gabi. Kinilala ng pulisya ang nasa­wing biktima na si alyas Rosie na ang bangkay ay natagpuan sa kusina na may malaking sugat sa ulo, alas-6:00 ng gabi. Ayon sa imbestigador na ang biktima ay posibleng hinataw sa ulo ng matigas na bagay ng kanyang anak na babae na si alyas Rosaleeh na agad din inaresto ng mga rumespondeng pulis. Nadiskubre lang ang krimen nang rumesponde ang mga barangay tanod at pulisya nang humingi ng tulong ang apo ng biktima na si alyas Sofia. Ayon kay Sofia, kararating lang niya mula sa paaralan nang siya ay pigilan ng suspek na pumasok na agad nitong pinagdudahan kaya naman ay agad na pinuntahan ang barangay hall upang humingi ng tulong. Sa imbestigasyon ng mga otoridad na lumalabas na nagkaroon ng mainitang pagtatalo ang mag-ina sa hindi pa malaman na kadahilanan na nagresulta sa pagpatay. Sinabi rin ng mga kaanak na ang suspek ay nakakaranas ng problema sa pag-iisip."
1,"MANILA, Philippines — Naabo ang bahay ni Presidential Communications Office (PCO) Secretary Cheloy Garafil nang sumiklab ang sunog sa Quezon City, kama­kalawa ng gabi. Sa report ng Bureau of Fire Protection (BFP) Quezon City, alas-8:30 ng gabi nang sumiklab ang apoy sa Gabrieal Silang St., New Ca­pitol Estate 1 sa Brgy. Batasan. Sa apat na duplex house na nasunog ay isa dito ang bahay ni Garafil at dito ay nasugatan ang isang 67-anyos na residente sa lugar na agad ding dinala sa pagamutan. Idineklarang fireout ang sunog, alas-10:44 ng gabi at nasa P7 milyon ang halaga ng natupok. Sinabi naman ni BFP-Quezon City’s Fire Chief Inspector Marvin Mari, hindi agad nakarating ang mga bumbero dahil na rin sa sobrang trapik bunsod ng  Valentine’s Day. Inaalam pa rin ng BFP kung ano ang pinagmulan ng sunog."
1,"MANILA, Philippines — Batay sa istatistika mula sa United Nations (UN) ay bahagyang humaba ang buhay ng mga Pilipino makaraang tumaas ang “life expectancy” sa bansa. Sa datos, maaaring mabuhay ngayon ang mga Pilipino hanggang 71.79 taon. Bahagyang mataas ito kumpara sa 71.41 noong 2021. Ito ay makaraang magtapos ang COVID-19 pandemic sa bansa at bumalik na sa normal na pamumuhay ang mga Pilipino. Sa buong mundo, pinakamahaba ang buhay ng mga taga-Hong Kong at Japan na mayroong 85 taon na life expectancy, habang pinakamababang mabuhay ang mga taga-Central African Republic na mayroon lamang itinatagal na 54 taong gulang. Sa depenisyon ng UN, ang “life expectancy” ay ang average na bilang ng taon na maaaring mabuhay ang isang bagong silang kung dadaan siya sa lahat ng uri ng pamumuhay sa kinalakhang lugar."
1,"Kapag dinedma ang subpoena ng Kamara... MANILA, Philippines — Kung sakaling hindi  sumipot at makipagkooperasyon sa pagdinig ng komite sa isyu ng paglabag sa prangkisa ng Sonshine Media Network International (SMNI) si Pastor Apollo Quiboloy ay handa na ang selda nito sa Kamara de Represen-tantes. Sinabi nina Puwersa ng Bayaning Atleta (PBA) Partylist Rep. Margarita “Migs “ Nograles at 1 -Rider Partylist Rep. Rodge Gutie­rrez na ang pag-iisyu ng subpoena ng Kamara laban kay Quiboloy ay palatandaan na handa silang arestuhin ito kapag patuloy na hindi sumipot sa pagdinig. Samantalang kapag hindi ito nakipagkooperasyon sa pagdinig ay papatawan ng contempt at idederetso sa detention facility ng Kamara. Si Quiboloy, isang Pastor sa Kingdom of Jesus Christ  ay kilalang founder ng television network na SMNI na ang operasyon ay sinuspinde ng National Telecommunications Company (NTC) ay inisyuhan ng Kamara ng subpoena para dumalo sa pagpapatuloy ng pagdinig ng komita sa darating na Marso 12. Binigyang diin ni Nograles na mas makaka­buting dumalo sa pagdinig si Pastor Quiboloy at magpaliwanag sa mga mambabatas sa halip na kung anu-ano ang pinalulutang nitong mga isyu."
1,"MANILA, Philippines — Nakaamba ang taas-presyo ng mga pangunahing bilihin at serbisyo sa gitna ng posibleng P100 dagdag-sahod sa minimum wage. Ito ang sinabi ni  Department of Labor and Employment (DOLE) Secretary Bienvenido Laguesma na bagama’t sumasang-ayon na ang wage hike ay magtataas ng purchasing power ng mga manggagawa ay maaaring magkaroon din ito ng epekto sa micro at small businesses. Ayon kay Laguesma, kapag may pag-uusap tungkol sa pagtaas ng sweldo ay nakararamdam ng pagtaas ng presyo ng pangunahing bilihin. Sinabi ni Laguesma na ang DOLE ay naghahanap ng posibleng interbensyon upang tulungan ang micro at small businesses sakaling tumaas ang minimum wage sa P100. Aniya, ang nasabing interbensyon ay magtitiyak din na ang mga manggagawa ay mananatiling may trabaho sa kabila ng financial impact sa wage increase sa kanilang mga employers. Batay sa Philippine Statistics Autho­rity (PSA) may mahigit 4 milyong minimum wage earners sa bansa. Noong Lunes, ina­prubahan ng Senado sa ikatlo at huling pagbasa ang panukalang batas na magtataas ng arawang minimum na sahod ng mga manggagawa sa pribadong sektor ng P100."
1,"Masayang ibinalita ni Surigao del Norte Rep. Robert Ace Barbers, chairman ng House Committee on Dangerous Drugs na pinagtibay na ng kanyang komite at committee on Health ang panukalang batas sa paggamit ng medical marijuana. Ayon kay Barbers, approved na ng kanyang pinamunuang komite ang panukalang batas sa paggamit ng marijuana bilang gamot sa mga malulubhang sakit gaya ng kanser, insomnia, epilepsy at iba pa. Ayon pa kay Barbers, kapag naging batas na, magiging eksklusibo lamang ito bilang gamot at hindi para sa recreational purposes. Magkakaroon ng preskripsiyon ng doktor at hindi basta-basta mabibili sa mga botika ang gamot. Sinabi pa ng kongresista na ang sobrang preskripsiyon ng medical marijuana ay may parusang pagkakulong ng anim na taon at multang P500,000 hanggang P1 milyon. Marami na ang nagpanukala ng medical marijuana. Ilang taon na ang nakararaan, inihain ni Isabela Rep. Tonypet Albano ang House Bill 279 (Medical Compassion Cannabis subalit hindi naaprubahan. Layunin din ng panukalang batas na gamitin ang marijuana laban sa mga malulubhang sakit. Noong 2014, inihain din ni dating Isabela Rep. Rodito Albano (kapatid ni Tonypet) ang House Bill 4477 (Compassionate Use of Medical Cannabis Act). Sa panukala, ang marijuana ay para sa medical purposes at hindi puwedeng gamitin para sa recreation purposes. Hindi rin puwedeng ibenta­ kung saan-saan ang marijuana at hindi rin puwedeng itanim sa bakuran ang halaman. Hindi naaprubahan ang panukala ni Albano sapagkat tinutulan nang maraming sector kabilang ang Catholic Bishop Conference of the Philippines (CBCP) at Department of Health (DOH). Ayon sa DOH, kaila­ngan pa nila nang sapat na ebidensiya para masabing nakagagamot ang marijuana. Wala pa raw nakapagpapatunay na nakagagamot ng sakit ang marijuana particular ang epilepsy. Ang panukala ni Barbers sa medical marijuana ay marami pang pagdadaanan bago maging batas. Maaring matulad din ito sa iba pang panukala sapagkat maraming tutol. Bukod sa DOH, nagpahayag din noon ang Dangerous Drugs Board (DDB) na mapanganib ito at baka abusuhin kapag naging batas. Kamakalawa, sinabi ng Philippine Medical Association (PMA) na tutol sila sa legalized use ng marijuana. Mayroon umano itong harmful effect. Kung ganito ang mga opinyon laban sa marijuana, makabubuti na magharap ng mga matitibay na ebidensiya ang mga mambabatas na nakagagamot nga ito. Kailangang matiyak ang bisa ng marijuana bilang gamot sapagkat kung hindi, baka maabuso ito at magbigay ng panibagong drug problem sa bansa."
1,"INDIANAPOLIS — Muling naghari sina Damian Lillard ng Milwaukee Bucks at Mac McClung ng Orlando Magic G-League development team sa NBA All-Star festivities. Isinalpak ni Lillard ang pinakahuli niyang tira para tumapos na may 26 points at ungusan sina Trae Young ng Atlanta Hawks at Karl-Anthony Towns ng Minnesota Timberwolves sa finals ng NBA Three-Point Shootout. Parehong nagtala sina Young at Towns ng 24 markers sa finals. Si Lillard ang naging unang back-to-back 3-point champion matapos si Jason Kapono noong 2007-2008. Tinalo naman ni McClung si Jaylen Brown ng Boston Celtics sa final round para muling angkinin ang NBA Slam Dunk crown. Sa three-man Skills Challenge, isang obstacle course dagdag ang passing at shooting drills, wagi sina Tyrese Haliburton, Bennedict Mathurin at Myles Turner ng Team Indiana Pacers. Samantala, ipinasok ni Stephen Curry ng Golden State Warriors ang huling apat niyang tira sa right corner para ungusan si Sabrina Ionescu ng New York Liberty, 29-26, sa isang three-point NBA-Women’s NBA Challenge."
1,"Pagsisinungaling sa kaso ng inarestong apat na Chinese MANILA, Philippines — Isang heneral at colonel ng Philippine National Police (PNP) ang makukulong ng 30 araw matapos silang patawan ng contempt ni House Deputy Majority Leader Erwin Tulfo dahilan umano sa pagsisinungaling kaugnay ng kaso ng unlawful arrest, arbitrary detention at robbery laban sa apat na Chinese nationals sa lungsod ng Parañaque noong Setyembre ng nakalipas na taon. Sa pagpapatuloy ng pagdinig ng House Committee on Public Order and Safety na pinamumunuan ni Sta Rosa, Laguna Rep. Dan Fernandez, nagmosyon si Tulfo para patawan ng contempt sina dating P/Brig. Gen. Roderick Mariano, dating Director ng PNP-Southern Police District (SPD) at P/Col. Chairle Cabradilla, dating Chief ng Comptroller ng SPD; pawang mga da­ting opisyal na superiors ng mga police officers na sangkot sa nasabing operasyon. “Gen. Mariano, I think you are a disgrace to the Philippine National Police (PNP), especially to the officers corps, especially to the high ranking officers of what you did. Obvious na obvious po na nagsisinungaling ka. Obvious na obvious po na pinagtatakpan ka. Obvious po na pinipili ng mga tao mo sa ilalim, ayaw ka ituro,” saad ni Tulfo sa kaniyang interpelasyon. “Parang binabastos na itong committee. Sir let us sight this people in contempt. Siguro nalulungkot itong anim na nakakulong sa baba, gusto siguro nilang magparty-party. I suggest isama na po ito mula kina Gen. Mariano at iba pang mga officers, para magkaroon sila ng party. Magparty sila roon hanggang ma-realize nila na nagsisinungaling sila,” ayon sa solon. Isinuhestiyon naman ni Paduano na makulong ang dalawang PNP offi­cers sa detention facility ng Kamara sa loob ng 30 araw habang iminungkahi rin ni Tulfo na ang anim na unang mga police officers na unang pinatawan ng contempt ay mapalawig pa ito ng 15 araw dahilan sa pagtanggi umanong aminin ang katotohanan sa kuwestiyonableng operasyon."
1,"MANILA, Philippines — Naka-heightened alert ang Kamara matapos makatanggap ng mga banta sa seguridad. Ayon kay House Secretary Gen. Reginald Velasco, sinabi nito na nakatanggap ng mga pagbabanta ang ilan sa mi­yembro ng Kamara. Bagama’t hindi na pinangalanan kung sino ang mga ito at kung ano ang banta na natanggap, kinumpirma ng opisyal na isa sa mga ito ay bantang pagpapasabog sa Batasang Pambansa. Kaya kagyat aniya siyang nakipag-usap sa House Sergeant at Arms, para maghigpit ng seguridad. Itinaas ang heightened alert noon pa aniyang Biyernes. Maliban sa dagdag na security personnel ay maghihigpit din aniya sila sa mga motorsiklo. Ngayon ay hanggang sa gate na lamang ang mga motor lalo na ang mga delivery. Bawal na rin ang mga motorsiklo na mag-park o tumambay sa tapat ng anumang gusali sa loob ng Batasan Complex. Isa kasi aniya sa napansin ng security ang paikut-ikot na motorsiklo sa bisinidad ng Kamara. Mananatili aniya ang heightened security status hanggang sa magdesisyon ang House leadership na humupa na ang banta. Maliban naman sa naturang banta ay mayroon din aniyang mga attempt sa cybersecurity ng Kamara. Magugunita na noong Nobyembre 2017 ay niyanig ng malakas na pagsabog ang harapan ng south wing na ikinasawi ng tatlo katao kabilang ang umano’y target na si Basilan Rep. Wahab Akbar habang pito pa ang nasugatan kabilang ang 2 Kongresista."
1,"MANILA, Philippines — Nakabantay at tutulong ang Philippine National Police Anti-Cybercrime Group (PNP-ACG) sa cyberspace ng bansa. Ito ang tiniyak ni PNP ACG Director, PMGen. Sydney Hernia kasunod ng impormasyon mula sa Department of Information and Communications Technology (DICT) na tinangkang i-hack ang mga website ng iba’t ibang ahensya ng Pamahalaan. Sinabi ni Hernia na malaking hamon na mapanagot ang mga nasa likod ng hacking. Nagsasagawa na aniya ng monitoring at imbestigasyon ang PNP-ACG sa ilang mga grupo na posibleng pag-atake ng mga gov’t agencies. Giit ni Hernia, mahalaga na mapigilan  ang ilang indibidwal  sa kanilang masamang gawain. Magugunitang sa ulat ng DICT, napigilan nito ang tangkang pag-atake ng China UNICOM na isang state owned Communications Group sa mga website ni Pangulong Ferdinand R. Marcos Jr, DOJ, OWWA maging ng mismong DICT."
1,"MANILA, Philippines — Tatlong tauhan ng Armed Forces of the Philippines (AFP) ang naaresto matapos makuhanan ng shabu sa isinagawang buy-bust operation sa Bamban, Tarlac kamakalawa ng gabi. Kinilala ang mga naaresto na sina Sergeant Roquero, Corporal Delmoral, at Corporal Feliciano na nakumpiskahan ng P340,000 halaga ng shabu. Lumilitaw  na isinailalim sa surveillance ng  Phi­lippine Drug Enforcement Agency (PDEA) at pulisya  ang natanggap nilang tip na may katransaksiyon ang mga  suspek. Sinabi ng PDEA Central Luzon na ikinasa ang buy-bust operation ang joint operatives mula sa PDEA Tarlac at Tarlac police bandang alas-9:00 ng gabi nitong Linggo sa Barangay Anupul. Ang tatlong mga suspek ay enlisted personnel ng Armed Forces of the Phi­lippines. Hindi naman tinukoy kung anong unit ng armed forces kabilang ang mga sundalong naaresto, ngunit sila ay may “inactive status” sa serbisyo at itinuturing na high-value targets. Nakumpiska ng mga tauhan ng PDEA ang transparent plastic sachet na naglalaman ng 50 gramo ng shabu at AFP-issued Rock Island caliber.45 pistol na kargado ng magazine at apat na bala."
1,"MANILA, Philippines — Pinasalamatan ni three-time Congressman at kasalukuyang Quezon City Councilor Alfred Vargas si Speaker Ferdinand Martin Romualdez sa naging 150% increase sa Cancer Assistance Fund (CAF) na magagamit ng mga may kanser at ng kanilang pamilya sa pagpapagamot. “This is a big blessing for cancer patients and survivors. Bilang pangunahing may-akda ng National Integrated Cancer Control Act o NICCA na nagtayo ng CAF, labis-labis ang pasasalamat natin sa pinasiglang implementasyon ng batas na ito dahil alam nating napakarami nating kababa­yan ang maliligtas nito,” pahayag ni Vargas. Kamakailan ay napabalitang naging P1.25 bilyon ang inilagak na budget sa CAF nitong taon, mula P500 milyon noong 2023. Ilang kongresista rin ang nagpahayag sa na­ging malaking papel ni Speaker Romualdez para lalo pang mapondohan ang cancer control program ng Department of Health (DOH). Ani Vargas, ang idinagdag na pondo sa CAF ay sumasalamin sa malasakit ng administrasyon ni Pangulong Ferdinand Marcos Jr. dahil isa sa leading causes of death ang cancer sa Pilipinas. Ayon sa memorandum circular ng DOH at Department of Bud­get and Management, maaaring gamitin ang CAF para sa gastusin ng cancer treatment at laboratory para sa walong cancer types: breast cancer, childhood cancers, gynecologic cancers, liver and digestive tract cancers, adult blood cancers, head and neck cancers, lung cancer, at thyroid cancer. Maaaring lumapit ang mga cancer patient sa mga accredited cancer access site tulad ng Philippine General Hospital, East Avenue Medical Center, National Kidney and Transplant Institute at iba pang regional at specialty hospitals na natalaga ng DOH para makapag-enroll sa programang ito."
1,"MANILA, Philippines — Para maobligang humarap sa pagdinig tungkol sa mga reklamo ng pang-aabuso ng ilang mga mi­yembro ng Kingdom of Jesus Christ (KOJC) kaya ipina-subpoena na ng Senado si Pastor Apollo Quiboloy. Nilagdaan kahapon ni Senate President Juan Miguel Zubiri ang subpoena ng Senate Committee on Women, Children, Fa­mily Relations and Gender Equality. Matatandaang sa dalawang nakaraang pagdinig ng komite ay hindi duma­lo si Quiboloy at tanging abogado lamang nito ang pinaharap sa Senado. Ayon kay Senator Risa Hontiveros, kailangang si Quiboloy mismo ang humarap sa imbestigasyon ng komite para sagutin nito ang mga personal na alegasyon tulad ng human-trafficking, sexual exploitation at iba pang pang-aabuso mula sa mga kamay ng pastor. Nag-isyu na rin kahapon ng subpoena ang panel ng Kamara laban kay Quiboloy para dumalo sa pagdinig kaugnay ng paglabag sa prangkisa ng Sonshine Media Network International (SMNI). Ito’y kaugnay ng patuloy na pang-iisnab ni Quiboloy na dumalo sa pagdinig ng House Committee on Legislative Franchises kaugnay ng isyu sa paglabag sa prangkisa ng SMNI. Si Quiboloy, nahaharap din sa kasong sex trafficking sa Estados Unidos ang itinuturong hono­rary Chairman ng SMNI na nago-operate umano sa ilalim ng Swara Sug Media Corporation. Si Quiboloy ay pinadadalo sa itinakdang pagdinig ng komite sa dara­ting na Marso 12, 2024 dakong ala-1 ng hapon sa Conferences 7 & 8 sa Ramon Mitra Building ng Batasang Pambansa. Nangangahulugan ang contempt na makakalaboso sa detention facility ng Kamara si Quiboloy kapag nabigo itong dumalo sa pagdinig na depende pa kung ilang araw ang itatagal base sa magiging mosyon na aaprubahan ng mga mambabatas na mi­yembro ng panel."
1,"NAPAKASAMA na ng ginagawa ng China sa West Philippine Sea particular na sa Bajo de Masinloc kung saan ginagamitan na ito ng cyanide para maitaboy ang mga Pilipinong mangingisda. Ayon kay Nazario Briguera, spokesman ng Bureau of Fisheries and Aquatic Resources (BFAR) ang paggamit ng cyanide ay nakasisisira sa coral reefs na tirahan ng mga isda. Hindi lamang pambu-bully ang ginagawa ng China kundi malawakang paglason na nakakaapekto sa lahat ng yamandagat. Sabi ng BFAR, dahil sa paggamit ng cyanide, milyun-milyong piso ang damage sa corals. Ayon pa sa BFAR, bukod sa China, gumagamit din ng cyanide ang Vietnam. Ang Bajo de Masinloc ay 220 kilometers ang layo sa Zambales. Sa shoal na ito pinakamaraming nahu­huling isda at isa sa pinagkukunan ng ikinabubuhay ng mga mangingisdang Pilipino. Kung totoo ang sinasabing paggamit ng cyanide, saan pang lugar mangingisda ang mga Pinoy. Lahat nang pinagkakakitaan nila ay inaangkin ng China. Noong Biyernes, sinabi ni National Security Adviser Eduardo Año na magsisimula nang ­magpatrulya ang Philippine Coast Guard (PCG) at BFAR sa paligid ng Bajo de Masinloc upang mabantayan ang shoal at pati na rin ang mga mangingisdang Pinoy na ­maraming ulit nang nakaranas nang pambu-bully sa China Coast Guard. Ayon kay Año, nanggaling ang direktiba kay President Ferdinand Marcos Jr. Sinabi pa ni Año na sisiguruhin nila na mabibigyan ng proteksiyon ang mga Pilipinong mangingisda. Noong nakaraang Enero, limang miyembro ng China Coast Guards (CCG) ang nang-harassed sa mga mangingisdang Pilipino habang kumukuha ng mga kabibi sa Bajo de Masinloc. Na-videohan ng mga mangingisda ang pangha-harass ng CCG members. Hinarang ng CCG na nakasakay sa rubber boat ang mga mangingisda. Hinawakan ng mga ito ang bangka ng mga Pinoy fishermen para hindi makaalis. Ayon sa mga mangingisdang Pinoys, nilapitan sila ng CCG nang makitang kumukuha ng mga kabibi. Nang makita ng mga CCG ang mga nakuha nilang kabibi, inutusan umano sila ng mga ito na ibalik ang mga iyon sa dagat. Hindi ito ang unang pagkakataon na hinarass ang mga mangigingisda sa Bajo de Masinloc. Noong Dis­yembre 2023, hinarang ang mga mangingisdang Pinoys ng mga Chinese militia at saka itinaboy. Dahil sa ginawa ng mga Chinese militia, walang naiuwing huli ang mga mangingisda kaya nagutom ang kanilang pamilya. Simulan na ang pagpapatrulya ng PCG at BFAR sa Bajo de Masinloc. Magpakita na ng ngipin ang Pilipinas sa China, lalo’t nilalason na nila ang pag-aari ng bansa. Magkaisa ang mga Pilipino para labanan ang China."
1,"MANILA, Philippines — Papalo ngayong araw ang Philippine National Volleyball Federation (PNVF) Champions League tampok ang matiti­kas na tropang maghahatawan sa Rizal Memorial Co­liseum sa Maynila. Nakatakda ang salpukan ng Philippine Army at Petro Gazz sa alas-3:30 ng hapon kasunod ang Cignal at Chery Tiggo sa alas-6 ng gabi sa unang event ng PNVF na pinamumunuan ni PNVF president Ramon “Tats” Suzara. Ito ang unang pagkaka­taon na masisilayan ang Lady Troopers matapos lumiban sa Premier Volleyball League (PVL) no­ong nakaraang taon. Papalo para sa Army si­na Joveyln Gonzaga, Ho­­ney Royse Tubino at Ma­ry Jean Balse. Ipaparada naman ng Chery Tiggo si veteran middle blocker Aby Maraño na siyang magsisilbing team captain. Hahataw naman si li­be­ro Dawn Macandili para sa Cignal HD."
1,"BANGKOK, Thailand - Muling nagpasik­lab si Mikhael Jasper ‘Mi­kee’ Mojdeh matapos sumisid ng gintong medalya sa 2024 Asian Open School Invitational (AOSI) Aqua­tics Championships sa Assumption University Aquatic Center (ABAC) sa Suvarnabhumi Campus dito. Naglista ang Imma­cu­late Heart of Mary College-Parañaque standout ng matikas na isang mi­nuto at 24.34 segundo upang masiguro ang unang puwesto sa boys’ 8-year 100m backstroke event. Nilunod ni Mojdeh si­na Anand Chinziong ng Mongolia na nagkasya sa pilak tangan ang malayong 1:36.08 at Nittipong Kongkyot ng host Thailand na nagsumite ng 1:37.06 para sa tanso. “It is my first gold me­dal in international tournament and I am happy to win it in a strong field like this,” wika ni Mojdeh. Sinikwat ni Mojdeh ang kanyang ikalawang  ginto sa 50m backstroke sa isinumite niyang 37:70 tiyem­po. May limang medalya na si Mojdeh. Humirit din si Mojdeh ng pilak sa 50m freestyle at tanso sa 50m breaststroke at bahagi ito ng nakatanso sa 4x50m medley relay."
1,"INDIANAPOLIS - Hu­makot si Domantas Sa­bonis ng 26 points at 12 rebounds para sirain ang single-season franchise record ni Oscar Robertson sa kanyang ika-30 sunod na double-double sa 133-122 panalo ng Sacramento Kings sa Indiana Pacers. Inilista ni Robertson ang 29-game double-double streak mula noong Dis­yembre 6, 1961 hanggang Enero 30, 1962. Nagdagdag si guard De’Aaron Fox ng 25 points at 6 steals para sa Kings (28-19), habang may 23 points, 6 assists at 5 rebounds si Malik Monk. Pinamunuan ni Bennedict Mathurin ang Pa­cers (27-23) sa kanyang 31 points at kumolekta si Pascal Siakam ng 22 points at 6 rebounds. Nagposte ang Sacramento ng 18-point lead sa third quarter na naputol ng Indiana sa 88-99 papasok sa fourth quarter. Ngunit hindi na sila mu­ling nakalapit. Sa Detroit, umiskor si Russell Westbrook ng 23 points para maging ika-25 player sa NBA history na nagposte ng 25,000 points sa 136-125 panalo ng Los Angeles Clippers (32-15) sa Pistons (6-42). Sa Atlanta, humataw si Trae Young ng 32 points at 15 assists sa 129-120 pagdagit ng Hawks (21-27) sa Phoenix Suns (28-24). Sa Houston, nagtala si rookie Cam Whitmore ngseason-high 25 at kumo­lekta si Alperen Sengun ng 24 points, 13 rebounds at 8 assists sa 135-106 paggupo ng Rockets (23-25) sa To­ronto Raptors (17-31). Sa Washington, kumana si Jimmy Butler ng 24 points, habang humakot si Bam Ade­bayo ng 20 points at 14 rebounds sa 110-102 pagsunog ng Mia­mi Heat (26-23) sa Wi­zards (9-39)."
1,"SALT LAKE CITY — Humataw si Tyrese Maxey ng career-high 51 points ilang oras matapos mapili sa kanyang unang All-Star Game para gabayan ang Philadelphia 76ers sa 127-124 paglusot sa Utah Jazz. Nagmula sa isang sprained left ankle, isinalpak ni Maxey ang dalawang free throws sa hu­ling 4.1 segundo ng fourth period para sa panalo ng 76ers (30-17). Nagtala si Maxey ng 17-of-27 field goal sho­o­ting at 7-of-9 clip sa 3-point range bukod sa 10-of-11 sa free throw line. Hindi naglaro si Joel Embiid dahil sa kanyang injured lateral meniscus sa kaliwang tuhod. Nagdagdag si Tobias Harris ng 28 points. Hinugot ni Lauri Mark­kanen ang 14 sa kanyang 28 points sa fourth quarter para sa ikatlong sunod na kamalasan ng Jazz (24-26), habang may 22 mar­kers si Collin Sexton. Ipinasok ni Maxey ang isang 33-foot 3-pointer kasunod ang triple ni Patrick Beverley para ibigay sa Philadelphia ang 123-120 abante. Sa Boston, nagsalpak si Austin Reaves ng season-high 32 points at kumonekta ng career-high na pitong three-pointers sa 114-105 pagpapatumba ng Los Angeles Lakers (25-25) sa Celtics (37-12). Hindi naglaro sina injured Le­Bron James at Anthony Da­vis. Sa Memphis, kumama­da si Donovan Mitchell ng 25 points para banderahan ang Cleveland Cavaliers (30-16) sa 108-101 pagpa­pabagsak sa Grizzlies (18-30). Sa New York, nagpasabog si Jalen Brunson ng 40 points para tulungan ang humahataw na Knicks (323-17) sa 109-105 pag-es­kapo sa Indiana Pacers (27-22)."
1,"MANILA, Philippines — Pinabilis ng PBA ang idinaraos na Commis­sio­ner’s Cup Finals at pi­na­­­aga ang pagbubukas ng Philippine Cup upang magbigay-daan sa kampanya ng Gilas Pilipinas sa paparating na FIBA Asia Cup Qualifiers at FIBA Olympic Qualifying Tournament. Mula sa unang sche­dule na Marso 3, bubuksan ng PBA ngayon ang All-Filipino conference sa Pebrero 28 para maagang matapos sakto sa laban ng Gilas sa FIBA OQT. Nakalinya para sa Nationals ni  coach Tim Cone, ang OQT sa Hulyo para sa pagkaka­taong makapasok sa 2024 Paris Olympics. Makakatapat ng Gilas sa OQT sa Hulyo 2-7 sa Riga, Latvia ang host team at Georgia sa Group A pati na ang Brazil, Cameroon at Montenegro sa Group B. Isa lang ang aabante sa Paris Olympics mula sa anim na koponan. Bukod dito ay binilisan din ng PBA ang Commissioner’s Cup best-of-seven finals sa pagitan ng San Miguel at Magno­lia na umarangkada na kagabi na dapat ay sa Linggo pa para makahabol ang Gilas sa Asia Cup Qualifiers. Bibisita ang Gilas sa Hong Kong sa Pebrero 22 bago i-host ang Chinese Taipei sa Pebrero 25 sa Philsports Arena sa Pasig City para sa pagsisimula ng Group B tampok din ang New Zealand. “Itong finals nga dapat may gap ito ng isang araw. Dapat Linggo pa. Pero ito ay dahil sa Gilas, para mapakawalan na natin sa national team iyong mga players na kailangan,” sabi ni PBA Commissioner Willie Marcial. Ito ang pagbabalik-ak­syon ng Gilas matapos mabawi ang korona sa Southeast Asian Games sa Cambodia, i-host ang FIBA Basketball World Cup at maghari sa Asian Games sa China para sa unang gintong medalya sa loob ng 61 taon. Sina seven-time PBA MVP June Mar Fajardo at CJ Perez ng Beermen na lamang ang hinihintay ng Gilas bago magsimula ng training para sa FIBA Asia Cup qualifiers. Swak din sina Scottie Thompson at Jamie Ma­lon­zo ng Ginebra, Chris Newsome ng Meralco, Calvin Oftana ng TNT at Ke­vin Quiambao ng La Salle at Japan B. League imports Dwight Ramos, Carl Tamayo, Kai Sotto at AJ Edu. Magsisilbing natura­lized player si Justin Brownlee."
1,"INDIANAPOLIS — Nagpaputok si Damian Lillard ng 39 points para pamunuan ang record sco-ring performance ng Eas­tern Conference team sa 211-186 paggupo sa Wes­tern Conference squad sa 73rd NBA All-Star Game. “Once we came out in the third and we made a lot of shots, it was like what’s the record,” sabi ng Milwaukee Bucks star guard na nauna nang hinirang na Three-Point Shootout back-to-back champion. “We found out and we went after it.” Nagsalpak din si Lillard ng game-high 11 three-pointers. Nag-ambag si Jaylen Brown ng Boston Celtics ng 36 points mula sa bench habang may 32 markers si Indiana Pacers superstar Tyrese Haliburton. Binasag ng East ang All-Star Game one-team record na 196 points na naitala ng West noong 2016. Umiskor si Karl-Anthony Towns ng Minnesota Timberwolves ng game-high 50 points para pamunuan ang West at may 31 markers si Shai Gilgeous-Alexander ng Oklahoma City Thunder. Tumapos si Los Angeles Lakers superstar Le­Bron James, ang four-time NBA champion at four-time NBA Most Valuable Player, na may 8 points para sa West sa kanyang record 20th All-Star appea­rance sa edad na 39-anyos."
1,"MANILA, Philippines — Tinalakay na sa plenaryo ng Kamara ang House Bill 9349 o ang panukalang pagsasalegal ng divorce sa Pilipinas. Si Albay 1st District Rep. at Liberal Party President Edcel Lagman ang pangunahing may-akda at nag-isponsor sa House Bill (HB) 9349 sa plenaryo ng Kamara. Sinabi ni Lagman na ang absolute divorce ay hindi dayuhang konsepto para sa mga Pilipino dahilan matagal na itong praktis noon pa mang panahon ng mga Kastila,  Amerikano at maging ng mga Hapones nang manakop ang mga ito sa bansa. Inihayag nito na ang Pilipinas lamang at ang Vatican City-State sa mga bansa sa buong mundo kabilang ang mga Katolikong nasyon ang legal ang diborsiyo at maging si Pope Francis aniya ay may malaya na ring pananaw sa usapin ng diborsiyo."
1,"Na-bash na naman si Sharon Cuneta dahil sa kanyang joke na ipinost sa Instagram. Ikinuwento ni Shawie sa kanyang IG post na tinanong daw siya ni Nurse Len ng St. Luke’s Hospital kung ano ang kanyang full name at ang sagot daw niya ay Julia Roberts. Sineryoso ito ng netizens at sinabihang protocol sa hospital na magtanong ng full name kahit pa sikat ka. “It’s a standard protocol to ask identification. Nurses don’t ASSUME! Kahit sikat ka pa!” komento ng isang netizen. “Regardless po kung sino at ano ang estado sa buhay ng isang pasyente, artista man o presidente, tatanungin ang pangalan upang kumpirmahin ang pagkakakilanlan ng pasyente bago sa anumang proseso kahit pa MRI po, upang tiyakin na ikaw ang tamang pasyente.. ito po ay isang nursing protocol. Bilang isang propesyonal na nars, hindi po kami dapat lukolukohin ng kahit sino man, ang nars na iyon ay naglilingkod lang po sa kanyang trabaho, mam, hinahangaan po kita ngunit sa iyong post, patawad po, hindi ko alam kung paano maipaliwanag ang aking nararamdaman pagkatapos kong makita ang post na ito..” mahabang reaksyon naman ng isa pa. “The Nurse did the right thing, Rules applies to everyone-celebrities or non-celebrities! There’s a place and time for jokes!” sey naman ng isa pang IG user. “Hindi po Ms. Sharon, i think you knew why. we have to ask the patient it is an identifier for us, for medication, labs all in the name of safety. I am sure she knows who you are but, it has to come from you…i hope you don’t take it against her..protocol,” paliwanag naman ng isang netizen na apparently ay isang nurse. Ang isa naman ay nag-shoutout pa sa anak ni Shawie na si KC Concepcion para pagsabihan daw ang ina. “@kristinaconcepcion please tell your Mom As a nurse it’s our job to identify her, she must verbally state her name! It’s an egoistic joke for nurses! What she wants @reallysharoncuneta we will write in the file Sharon Cuneta conception?” sey ng netizen. In fairness ay marami naman ang nagtanggol kay Sharon at ipinaliwanag nila na nagbibiro lang daw ang Megastar. “Kalma lang po tayong lahat. Protocol po yan (I’m sure she knows this. Hindi nya first time pumunta ng hospital. Kahit sumakay ng eroplano, or mag apply for passport, etc. same ang protocol. Matalino ang mama). pero alam din nating pagkatapos sabihin ng mami ang Julia Roberts, malamang sinabi nya rin “Just kidding. It’s Sharon Cuneta. Of course for the sake of this post and to humour us all, hindi na nya sinali yung part na yun. Loosen up a little bit, folks! Hindi naman life or death ang question ng nurse para hindi na pwedeng biruin for one second. Chill lang,” pagtatanggol ng isang supporter ni Mega. “Yong iba dito di ata nakuha ang humour ni Miss Sharon, I think she was just joking and giving Julia Roberts name. Ang serious nmn ng iba, sympre alam nmn ni Miss Sharon bakit need full name..Hehe,” depensa naman ng isa pa. “It’s not funny. It’s a protocol to confirm your name and birthdate coincides with the document the staff is holding,” sagot naman ng isang netizen. Nakakaaliw na pati ang pagbibiro ni Sharon ng full name niya ay talagang naging big issue sa netizens."
1,"Aywan bakit nga ba parang itinutulak na magsama sa isang Girl’s Love sina Nadine Lustre at Kathryn Bernardo, na parehobng nakipag-split sa kanilang mga ka-love team. Baka hindi magtagal sabihin namang sina Daniel Padilla at James Reid ay gagawa na rin ng isang Boy’s Love series? Pero ang paniwala namin, wala pa ring pink peso sa Pilipinas, malayung malayo pa tayo kung ikukumpara sa US, Italya, Thailand, Japan, China at Korea kung saan ang mga pelikuklang ganyan ay pinanonood na ng mga tao. Dito sa atin wala pa iyan, bukod nga sa katotohanan na walang malala­king stars na gustong pumayag sa mga ganyang klase ng pelikula. Jericho at Kim, matagal nang inaayos ang annulment Bago pa pala nagkaroon ng pandemic ay hiwalay na ang mag-asawang Jericho Rosales at Kim Jones. At ang nagbigay pa ng kumpirmasyon ay ang kanilang ninong na si Ricco Ocampo. Maaaring sigurado na nga ang sinabi ng kanilang ninong pero magiging opisyal lamang ang statement kung isa sa kanilang dalawa ang aamin na hiwalay na nga sila. Kung iba ang magsasalita tungkol diyan ay third party source pa rin ‘yan. Ano naman kaya ang dahilan at tila inililihim pa nila ang limang taon na nilang paghihiwalay? Obvious na nanatili ang respeto nila sa isa’t isa sa kabila ng lahat. Nagsama nga naman sila nang maayos, maghiwalay rin sila nang maayos. Isa pa, dahil nga siguro sa wala pang nakikitang ibang karelasyon ang isa’t isa, tahimik sila sa kung ipapawalang bisa ba nila ang kasal nila o ano. Aga, may gustong patunayan Si Aga Muhlach lamang ang sikat na aktor na narinig naming nagsabing willing siyang subukang gumawa ng isang gay film. Pero sabi nga niya at 54, maaaring ang makuha na lang niyang ganyang role ay isang old gay na umibig sa isang mas batang lalaki. Iyan ang hindi namin alam kung sino ang batang lalaking artistang kanilang makukuha para makasama ni Aga just in case. Isa pa, matatanggap ba ng fans ni Aga na karamihan ay mga babae at bading na siya ang kikiligin sa kanyang pelikula? Mahirap kasing isugal sa ganyan ang popularidad at ang reputasyon ni Aga bilang isang aktor lalo na sa panahon ngayon. Sa parte naman ni Aga, gusto lamang niyang patunayan ang kanyang versatility kaya gusto niyang gumawa ng ganoong role. Pero bagay ba sa kanya? Willie, nalipasan na ng panahon! Parang too late na para sa inilalabas nilang handa nang tumakbo para senador si Willie Revillame sa 2025. Maaaring kumbinsihin siyang muli ni dating presidente Rodrigo Duterte, lalo na’t lumalabas na mahina na pala ang mga kaalyado niya sa senado sa ngayon. Ang naiwan na lang doon ay si Robin Padilla at si Bato dela Rosa, si Bong Go naman ay hindi halos nakikita sa session dahil nakaalalay pa rin kay Duterte sa Davao. Pero ang panahon ni Revillame ay lumipas na. Semplang pa ang mga ginawa niyang show lately so walang kasiguruhan ‘yan."
1,"Marami ang natuwa at kinikilig sa muling pagkikita nina Miss Universe Philippines Michelle Dee and Miss Universe Thailand Anntonia Porsild dito sa ating bansa. May fanbase at shippers na nga sila na #PorDee at hinihintay nila ang magi­ging activities ng dalawa para sa kanilang chosen advocacies. At nag-trending pa sila. Na-excite si Anntonia na muling nakasama si Michelle Dee na naging close friend niya during the 2023 Miss Universe pageant in El Salvador. By the time na lumabas ang artikulong ito ay baka nga na-meet na rin niya si Rhian Ramos, ang housemate ni Michelle. Nakita na ring nagbi-beach sina Anntonia at Michelle kasama ang iba pa nilang kapwa beauty queen kaya naman paseksihan talaga sila."
1,"Happy si Maxine Medina dahil pregnant na siya sa unang baby nila ng husband niyang si Timmy Llana. Pinost ng former Miss Universe Philippines 2016 sa IG ang picture na hawak nila ni Timmy ang ultrasound photo ng kanilang baby. “So, this is how it feels to hold an ultrasound photo of our own little one, yieeee… We’re thrilled to share the most precious news! We’re expecting our first little bundle of joy! Our hearts are bursting with so much love and excitement as we begin this incredible journey into parenthood. OMG… weeee can’t wait! oh I just wanna share, it’s true that you’ll cry when you hear that first heartbeat yes it was sooo precious,” caption ni Maxine. Sa pinost din na video ng ultrasound, makikita na healthy ang magiging baby nila. Dahil buntis na, pahinga muna si Maxine sa paggawa ng teleserye. Gusto niyang mag-focus na maging first-time mom. Huling napanood si Maxine bilang kontrabida sa Magandang Dilag. Ex-Miss U president, magdedemanda Magsasampa ng demanda ang former Miss Universe president Paula Shugart sa Miss Universe owner at transgender businesswoman na si Anne Jakrajutatip. Sa kanyang Instagram, sinabi ni Shugart na nanahimik na lang siya noong mag-step down siya as president noong November 2023. Ngayon ay ‘di na raw niya palalagpasin ang mga paninirang-puri na kinakalat ni Anne tungkol sa kanyang pamumuno sa Miss Universe. Wala pang sagot ang kampo ni Anne sa mga akusasyon ni Paula sa kanya. Elle, sa dagat nag-birthday Kahit tapos na ang Valentine’s Day, love is in the air pa rin para sa Makiling stars na sina Derrick Monasterio at Elle Villanueva. Noong mag-celebrate ng kanyang 28th birthday si Elle noong Feb. 19, si Derrick lang ang kasama niya sa beach. Feeling safe raw si Elle with the Sparkle hunk at pareho raw silang mahilig pumunta sa beach kapag may time na mag-relax. “I always get the urge to celebrate near the ocean. Sometimes I wonder, was I born a mermaid?” caption pa niya sa Instagram. Pagbati naman ni Derrick sa kanyang girlfriend: “Celeb­rating the Aquarius baby’s birthday at the beach where she belongs @_ellevillanueva.” Nagpasalamat si Elle sa lahat ng bumati sa kanyang birthday. Thankful din siya sa mga sumuporta sa Makiling kaya mataas ang ratings nito."
1,"MANILA, Philippines — Mainit agad si Ernest John Obiena nang angkinin ang gintong medalya sa Memorijal Josip Gas­parac sa Osijek, Croatia. Ito ang unang torneo ni Obiena sa indoor event kung saan nagtala ang Asian Games gold meda­list at Asian record holder ng 5.83 metro sa kanyang unang attempt para masi­guro ang ginto. Sinubukan ni Obiena na makuha ang 5.93m subalit bigo ito sa kanyang tatlong pagtatangka. Gayunpaman, sapat na ang 5.83m para hablutin ang kanyang unang podium finish sa taong ito. “Indoor season finally kicked off. 5.83m (clearance) for the win here at Osijek. Thank you for having us and putting on a great atmosphere,” ani Obiena sa kanyang social media post. Unang sinubukan ni Obiena ang 5.51m na mabilis nitong nakuha. Nilampasan na agad ni Obiena ang 5.51m at 5.68m at agad na tumulak sa 5.73m. Nakuha ni Obiena ang naturang marka sa loob ng dalawang attempts. Pinataob ni Obiena si Pedro Buaro ng Portugal (5.73m) para magkasya sa pilak na medalya, habang nakatanso naman si American Olen Tray Oates (5.61m)."
1,"MANILA, Philippines — Mukhang maling strategy sa publisidad ang gamitin pa ang kuwento ng kamatayan ni Ronaldo Valdez para mag-top story ang kanilang mga interview kay Janno Gibbs. Unang directorial job iyan ni Janno, huling pelikula naman ng tatay niyang si Ronaldo. Ang ulit-ulitin ang isang malagim na bagay na ang intensiyon naman ay mai-promote ang isang pelikulang comedy ay makaturungan. Hindi rin namin alam kung bakit naka-picture pa nang todo ang ermat ni Janno noong premiere night ng kanyang pelikula ganoong ni minsan ay hindi man lang iyon sumilip sa burol ng namatay na asawa. Bakit din pagkatapos ng libing nanahimik na ang “manager” ni Ronaldo na siyang medyo maingay noong una. Mahirap talagang ipaliwanag ang sitwasyon nila kaya dapat sana inilayo nila iyan sa kanilang pelikula. Kung sana nag-concentrate na lang sila sa ipinakita ni Janno sa pelikula at kung papaano niya binuo iyon baka mas maganda pa kaysa sa tuwing mababasa mo siya, ang sinasabi ay tungkol sa pagkamatay ng kanyang ama na isang hindi magandang kamatayan. Andres, inaabangan ang pagsikat Kagaya ng inaasahan nag-click ang pagpasok sa telebisyon ng anak na babae ni Aga Muhlach at Charlene Gonzalez na si Atasha. Wala namang dahilan para siya pumaltos dahil maganda ang mukha, ang attitude at tangay siyempre siya ng winning team ng TVJ na lalong malakas ngayon dahil nakukuha pa nila ang simpatiya ng publiko. Pero naririnig na mas pinag-uusapan ng mga tao kung susunod ba si Andres na isang kilalang athlete rin pogi at pinagkakaguluhan na ng mga tao noon pa man, pero noong una ay hindi pa makadesisyon si Andres. Siguro nang nakita niyang nagtatagumpay na ang kakambal niyang si Atasha nakumbinsi na rin siyang pasukin ang show business. Ang mamamahala rin ay ang Viva kung saan nagsimula rin si Aga. At sama-sama silang mag-anak sa isang sitcom ayon sa aking nabasa na mapapanood sa TV5. Masaya tiyak ang programa dahil wholesome, pang-pamilya. At malaki ang posibilidad na sumikat nang husto si Andres kagaya ng tatay niya na naging crush ng bayan. At ang sabi, kasing bait din ng tatay si Andres. Jennylyn at Dennis, binago ng anak Mukhang masayang-masaya si Jennylyn Mercado ngayong makakabalik na siya sa kanyang career. Matagal din ang kanyang bakasyon dahil sa kanyang pagbubuntis at panganganak sa baby nila ni Dennis Trillo na si Dylan. Kung ikumpara nga niya mas mabilis ang panganganak niya at maging ang kanyang reco­very nang isilang niya ang anak na si Alex Jazz na given na dahil mas bata pa siya noon. Inamin din ni Jen mas gumanda ang kanilang relasyon matapos silang magpakasal ni Dennis at nagkaroon ng anak. Malaki nga siguro ang nagawa ni Dylan sa bonding ng kanilang pamilya. Starlet, bayad ang kaligayahan Pulos drama pa rin ang ang ginawa ng sexy star na kilala sa kalandian. Bakit hindi namin sasabihin iyon eh nasalubong namin sila mismo ng isang male starlet na kilalang “car fun boy” sa isang coffee shop sa isang mall noong isang gabi. Kung titingnan mo lang parang isang maagang Valentine’s date lang iyon at maniniwala sana kaming ganoon nga kung wala kaming source na nagsabing ang maganda at malanding miss ay nagbabayad sa professional car fun boy para sa kanilang date na karaniwang humahantong sa condo ni Miss. At alam na ninyo kung ano ang kasunod noon bakbakang umaatikabong walang sinabi ang mga pelikula ng Vivamax. Kung hindi ba ay babayad si girl ng rate na hinihingi ni boy para sa isang date? Kung mayamang bading siguro ok lang ang rate ni boy pero maganda rin naman si girl at hindi naman kayamanan. Pagmamahal bang matatawag ang ganyan o ano?"
1,"MANILA, Philippines — Nag-issue ng public apology si Pokwang addressed to the Bureau of Immigration dahil sa post niya tungkol sa matagal na pagpapa-deport sa ex-partner niyang si Lee O’Brian. May binanggit kasi siya na may malakas na padrino si Lee kaya nasa bansa pa rin, kaya siguro na-call out. Special mention ni Pokwang sa kanyang public apology si BI Commissioner Norman Tansingco at si DOJ Secretary Boying Remulla. “Humihingi po ako ng dispensa sa lahat, lalo na sa BI na pinamumunuan ni Commissioner Norman Tansingo at kay Secretary Boying Remulla na namamahala sa DOJ. Naniniwala po ako sa proseso ng hustisya sa Pilipinas. Pasensya na po kung sa bugso ng aking damdamin ay may mga nasasabi akong di kaaya-aya,” sabi ni Pokwang. Nag-sorry rin si Pokwang at nagpasalamat sa lawyer niyang si Atty. Rafael Calinisan ng Calinisan Domino and Beron Law Office para pag-aasikaso sa kanyang kaso. “Salamat sa pasensya at malasakit ninyo sa akin. Humihingi din ako ng paumanhin sa inyo dahil nailagay ko kayo sa alanganin dahil sa aking mga sinabi.” “Pang huli, humihingi ako ng paumanhin sa taumbayan kung ako ay naging malupit sa aking mga nabibitiwang salita. Patawad po at sana ay patuloy po ninyo akong suportahan sa pamamagitan ng inyong pagunawa at pana­langin,” pagtatapos ng public apology niya. Ayon kay Pokwang, naghain ng Motion for Reconsideration si Lee noong Dec. 28, 2023 at nag-file rin ito ng Motion for Voluntary Deportation noong Jan. 10, 2024. Wala pa raw siyang kopya sa Motion na ito. Naka-off ang comment box ng Instagram ni Pokwang kung saan naka-post ang kanyang public apology, kaya walang makapag-comment. Toni, bubuhayin ulit ang career! Nag-guest si Toni Gonzaga sa Eat Bulaga na airing ngayon sa TV5 at sumali pa sa Gimme 5 segment ng show. Nag-guest siya para i-promote ang movie niyang My Sassy Girl at sa guesting na ‘yun, makikitang hindi nagbago ang palagayan niya kina Vic Sotto at Joey de Leon. Ang Viva Films ang producer ng movie at okay lang siguro sa ABS-CBN na sa TV5 siya nag-promote dahil umeere sa TV5 ang shows ng ABS-CBN. Kaya namin nasabing okay lang sa ABS-CBN dahil may balitang babalik na ito sa kanila. Kung anong show, hindi pa nababanggit, basta maingay ang tsikang mapapanood na uli siya sa Kapamilya. Maraming Kapamilya fans ang hindi pabor na bumalik siya sa ABS-CBN at may nagbanta pang ibo-boycott ang show nito. Niño, palaban sa tumblingan Si Niño Muhlach pala ang gumagawa ng iba niyang stunts sa Walang Matigas na Pulis sa Matinik na Misis Season 2. Naka-post sa Instagram nito ang isang eksena na masasabugan siya at perfect na sana ang eksena, sabay ng pagsabog ang pagtalon niya. Kaya lang, hindi raw pumasok (sa kung saan man dapat pumasok) ang eksena, kaya ipinaulit sa kanya, kaya na-take two ang eksena. Nakakaloka, mabuti at hindi siya nagalit nang ipaulit ang eksena. Ang hirap kaya ng eksena na bumagsak ang aktor at may foam lang sa kanyang babagsakan. Sa Feb. 4, 7:15 p.m., sa GMA 7 na simulang mapapanood ang action comedy series na nasa season 2 na at pinagbibidahan ni Sen. Bong Revilla. Si Enzo Williams pa rin ang director nito."
1,"MANILA, Philippines — Nasungkit ng event singer mula sa Caloocan na si Rea Gen Villareal ang pinakamimithing titulo bilang bagong kampeon ng longest-running singing competition sa bansa na Tawag ng Tanghalan sa Huling Tapatan nito noong Sabado matapos ang ika-apat na subok sa nakaraang seasons. “Hindi pa rin ako makapaniwala hanggang ngayon kasi hindi ko rin ine-expect na mananalo ako dahil ilang beses na rin akong natalo. Sa ika-apat kong balik ayun nanalo na po ako bilang grand champion,” saad ni Rea Gen matapos niyang itinanghal na bagong kampeon ng TNT. Dagdag niya na dahil sa suporta at kumpiyansa ng kanyang pamilya at kaibigan kaya naman hindi siya sumuko at pinagpatuloy niya ang kanyang pangarap. Unang round pa lang ay pinabilib agad ni Rea Gen ang hurados ng nagpasiklab siya sa pag-perform ng medley ng kanta ng The Company. Nanguna nga siya sa first round at ipinagpatuloy ang kanyang magandang simula sa pagkanta naman ng awitin ng Eraserheads na Ang Huling El Bimbo kaya naman nakamit niya ang highest combined average score na 97.4% mula sa hurados. Nagsilbing hurados para sa Tawag ng Tanghalan Season 7: Ang Huling Tapatan sina Gary Valenciano, Louie Ocampo, Ogie Alcasid, Marco Sison, Nonoy Zuniga, Erik Santos, Jolina Magdangal, Jed Madela, Dingdong Avanzado, Darren, Kean Cipriano, Jona, Klarisse de Guzman, at Mark Bautista. Bilang bagong grand champion, nag-uwi siya ng P1 milyon, isang ABS-CBN Music recording contract, isang management contract sa ilalim ng Polaris ng Star Magic, at tropeyong dinisenyo ni Toym Imao. Samantala, nakakuha naman si Eunice ng ?300,000 at nanalo naman si Vensor ng ?100,000. Marami namang Pilipino ang tumutok sa pagkapanalo ni Rea Gen kaya naman top trending ang #ShowtimeTNT7AngHulingTapatan at nakakuha naman ng 313,099 peak concurrent views ang programa."
1,"Sangkot sa working visa modus MANILA, Philippines — Pinakilos na ng Department of Justice (DOJ) ang National Bureau of Investigation (NBI) para magkasa ng internal na imbestigasyon ukol sa posibleng sabuwatan ng mga abogado ng Bureau of Immigration (BI) sa modus ng pag-apruba sa “9G alien working visa” ng mga dayuhan. “We will have to be patient with the independent investigation by DOJ, together with the NBI, para malaman talaga natin kung ano talaga, gaano kalalim itong problema na to,” ayon kay DOJ spokesperson Mico Clavano. Ang naturang modus ay tila nangyayari na umano sa loob ng maraming taon. “Yung time period kasi na tinitignan natin, medyo malaki ito. We’re starting with the five years that have passed, and then given kung ano ‘yung makita natin doon, baka mag extend pa ‘yan para makita talaga natin kung gaano katagal na ito,” saad pa ni Clavano. Natuklasan lamang ang iskema nang maghain ang pulisya at tauhan ng BI ng warrant of arrest sa isang Taiwanese national sa Makati City nitong Enero 22. Isa pang dayuhan ang naabutan sa lugar at nadiskubreng pareho silang mayroong 9G visas na nakakonekta sa kumpanya na may masamang rekord. Bukod dito, nasamsam din ng mga operatiba sa operasyon ang ilang ID ng gobyerno tulad ng driver’s license, national IOD cards, at iba pa na may pangalang Pilipino ngunit larawan ng mga dayuhan. Iniuugnay ang nadiskubre sa mga iligal na operasyon sa bansa tulad ng scamming, iligal na sugal, iligal na droga at iligal na distribusyon ng armas. Sinabi ni Clavano na tututok ang imbestiga­syon para mabatid kung paano nakakuha ng IDs ng pamahalaan ang mga dayuhan, kung saan nila gagamitin ang mga ito at kung anong krimen ang kanilang kinasasangkutan."
1,"MANILA, Philippines — Itinanggi ng Presidential Communications Office (PCO) sa Malacañang ang mga pahayag na gagamitin para sa charter change (Cha-cha) ang gagawing Bagong Pilipinas kick off rally ngayong Enero 28 ng hapon sa Maynila. Sinabi ni PCO Undersecretary Gerard Baria sa isang news forum na ang nasabing aktibidad ng ehekutibo ay hindi para sa Cha-cha kundi pagpapakita lamang ng commitment sa kanilang trabaho at wala nang iba pang dahilan. “[Charter change] is within the territory of Congress; it is not part of the responsibilities of the Executive. The focus tomorrow will be specifically for Bagong Pilipinas… to communicate the government’s commitments to level up services,” ayon kay Baria. Siniguro rin ito ni PCO director Cris Villonco at sinabing bilang nangangasiwa ng event, na hindi Cha-cha ang kanilang pakay. “We are talking about empowering the Filipino at its very core,” giit pa niya. Pahayag pa ni Baria na nanggugulo lamang ang mga nagsasabing ang gagawing rally ay pagkukunyari para isulong ang cha-cha. Kaugnay nito, nilinaw ni PCO Secretary Cheloy Garafil na boluntaryo ang pagdalo ng mga em­pleyado ng Malakanyang ngayong araw sa Bagong Pilipinas kickoff rally sa Quirino Grandstand sa Luneta dakong alas-3 ng hapon. Naka-live stream din ito sa mga hindi makakadalo sa nasabing pagtitipon. Ang pahayag ng Garafil ay ginawa dahil sa ilang ulat na may ilang empleyado ng gobyerno ang pinadadalo sa naturang aktibidad. Nabatid na pangunguhan ng First Family ang naturang pagtitipon kung saan inaasahan na 200,000 katao ang dadalo rito kabilang ang mga government officials, mga artista at iba pang mga personalidad."
1,"MANILA, Philippines — Pamumunuan ni Elijah Ebayan ng South Warriors Swimming Team ang kampanya ng SLP Team Philippines sa AOSI Aquatics Championship 2024 sa Pebrero 2-4 sa Assumption University Aquatic Center-Suvarnabhumi Campus sa Bangkok, Thailand. Bukod kay Ebayan ay 11 pang miyembro ng SWST ang lalangoy para sa 172-man SLP squad sa event na isa sa pinakamalaking developmental swimming championship sa Asia na inorganisa ng AITN ng Bangkok. “Magandang exposure ito para sa team at para sa mga bata para nasasanay sila sa malalaking torneo na kagaya nito,” sabi ni coach Marlon Dula ng SWST. Si Ebayan ay miyembro ng Phl Team na lala­ngoy sa Asian Age Group sa Pebrero 26 hanggang Marso 9 sa New Clark City sa Capas, Tarlac. Sasalang din sina O­rianthi Gamboa (8 and under category) Johan Riley Busadre (9 yrs) Marcus Jared Dula (10-11 yrs) Kassandra Kiersten Macaraig (14-15 yrs) at Feriz Gabriel Españo (16-17 yrs). Tatarget din ng medalya sina SWST tan­kers Marco Isaiah Ubaldo, Jarold Kesley Camique, Jaiden Jose Busadre, Gabrielle Savanah Gonzales, Mikhaela Bliss Dula, Katterina Kleine Macaraig at Indira Loiuse Mamore. “Pinaghandaan namin ito at sana makuha namin ang resulta na bunga ng aming pinagsanayan ng ilang buwan,” ani Dula. Ang 172 swimmers ay galing sa iba’t ibang local clubs sa NCR, Region 1VA, Central Luzon, Bicol Region, Iloilo at Bacolod. Ang SLP team ay isa sa pinakamalaking delegation na kasali sa nasabing torneo."
1,"MANILA, Philippines — Ang Phoenix ang sasagupa sa Magnolia sa best-of-five semifinals series. Ito ay matapos ta­lu­nin ng Fuel Masters ang Meralco Bolts, 88-84, sa kanilang ‘do-or-die-’ match sa quarterfinals ng Season 48 PBA Commissioner’s Cup kahapon sa MOA Arena sa Pasay City. Humakot si import Johnathan Williams ng 21 points at 16 rebounds para sa Phoenix at may 19, 13 at 10 markers sina Jason Perkins, RJ Jazul at rookie Ken Tuffin, ayon sa pagkakasunod. “Credit doesn’t go to me, credit goes to everyone,” ani coach Jamike Jarin. Mula sa 28-22 abante sa first period ay kumawala ang Fuel Masters sa second quarter sa pagbibida ni Perkins para itayo ang 17-point lead, 50-33, sa 3:49 minuto bago ang halftime. Nakabawi ang Bolts sa third canto matapos maghulog ng isang 11-6 bomba para makalapit sa 54-60 sa 7:14 minuto nito. Ngunit muling nakalayo ang Phoenix at inilista ang 77-59 bentahe sa huling 36 segundo galing sa free throws ni Javee Mocon na binura ulit ng Meralco para makadikit sa 75-79 sa 6:57 minuto ng fourth period. Huling nagbanta ang Bolts sa 81-85 galing sa layup ni Cliff Hodge sa nalalabing 35 segundo ng bakba­kan. Ang tatlong free throws nina Williams at Perkins sa nalalabing 6.5 segundo ang sumelyo sa panalo ng Fuel Masters. Samantala, maghaharap ang sister teams Barangay Ginebra at San Miguel sa isa pang semis series."
1,"MANILA, Philippines — Sinariwa ni dating Gilas Pilipinas naturalized player Andray Blatche ang naging karanasan nito kasama ang Gilas Pilipinas at si head coach Chot Reyes noong 2014. Ibinahagi ni Blatche ang nangyari sa podcast ng Strong Group Athletics kung saan naalala nito ang experience kay Reyes. Nasa dugout ang buong Gilas Pilipinas sa halftime ng tune-up game bilang bahagi ng paghahanda ng kanilang tropa para sa 2014 FIBA World Cup. “Oh man, me and Chot almost got into it. Me and coach Chot were doing a tune up game and we were losing to a team that we shouldn’t have been losing to,” ani Blatche. Hindi maganda ang inilalaro ni Blatche sa first half kaya naman sinabon ito ni Reyes pagdating ng team sa locker room. Ibinahagi ni Blatche na walang tigil sa pagsasalita si Reyes na hindi nito nagustuhan. “I was playing like s*** and coach Chot came in the locker room and was just chewing me out non-stop. I got the point that he would not stop. He just kept going and was spea­king a little bit of English and then Tagalog and then a little English. That’s why I even got mad because he was like ‘blablabla’” ani Blatche. Matapos ang insidente, naging maganda ang laro ng team sa second half at naipanalo ang tuneup game."
1,"MANILA, Philippines — Hindi pa pormal ang pagpasok ng Japanese coach para hawakan ang training ni dating world champion Carlos Edriel Yulo na naghahanda para sa 2024 Paris Olympics na idaraos sa Hulyo. Inihayag ni Yulo na hindi pa nito opisyal na coach si Japanese Tomoharu Sano na may malalim na karanasan at makatutulong sana ng malaki sa preparasyon ni Yulo para sa Paris Olympics. Dating miyembro ng Japanese gymnastics national team si Sano. Ngunit ayon kay Yulo, wala pang pormal na kasun­duan dahil may mga tinatapos pang obligasyon ang Japanese coach. “Hindi pa sure. Syempre gusto namin siya pero depende pa sa availability niya dahil may mga resposibilidad pa siyang dapat gawin. Nasa kanya yung sagot,” ani Yulo. Kasalukuyang nagsasanay si Yulo sa Gymnastics Association of the Philippines (GAP) - MVPSF Gymnastics Center sa Intramuros, Manila. Matatandaang naghiwalay na ang landas ni Yulo at dati nitong Japanese coach na si Munehiro Kugimiya. Nananatili si Kugimiya sa Philippine national team dahil hinahawakan nito ang mga miyembro ng pool kabilang na si Karl Eldrew Yulo. Si Kugimiya ang tumu­long kay Yulo upang ma­ging world champion. Makailang ulit itong nakasungkit ng gintong medalya sa World Championships habang humakot din ito ng ginto sa Southeast Asian Games at Asian Championships."
1,"CHARLOTTE, N.C. — Nagposte si Joel Embiid ng 33 points at 10 rebounds para banderahan ang Philadelphia 76ers sa 97-89 paggupo sa Hornets at ilista ang pang-limang dikit na panalo. Tumipa ang reigning NBA MVP ng 11-of-23 field goal shooting at may 11-of-12 clip sa free throw line para sa Philadelphia (28-13). Nag-ambag si Tobias Harris ng 21 points kasunod ang 16 markers ni Tyrese Maxey. Pinamunuan ni Miles Bridges ang Charlotte (9-31) sa kanyang 25 points at 11 rebounds habang may 23 markers si No. 2 overall pick Brandon Miller at naglista si Terry Rozier ng 19 points at 9 assists. Kinuha ng Hornets ang 73-69 abante sa third quarter kasunod ang 13-2 atake ng 76ers sa pagbubukas ng fourth period bagama’t nasa bench si Embiid. Ang fallaway jumper ni Embiid sa huling 2:42 minuto ang nagbigay sa Philadelphia ng 10-point lead. Sa Atlanta, nagtala si Donovan Mitchell ng 18 points para sa 116-95 panalo ng Cleveland Cavaliers (25-15) sa Hawks (18-24). Sa New York, ipinoste ni Julius Randle ang 18 points, 16 rebounds at 10 assists para sa kanyang ika-14 career triple-double sa 126-100 paggupo ng Knicks (26-17) sa Toronto Raptors (16-27)."
1,"MANILA, Philippines — Isang ginang ang pinatay sa sakal ng kanyang lover nang magpasyang tapusin na ang kanilang relasyon, naganap kamakalawa sa Brgy. Manggas, Alfonso, Cavite. Ang biktima na wala ng buhay nang madiskubre ng kapatid nito ay kinilalang si Sharmaine Fabellon Nicor, nasa hustong gulang, residente ng nasabing lugar. Naaresto naman ang suspek sa follow-up ope­ration ng pulisya na naki­lalang si alias Rey, nasa hustong gulang at ka-live-in ng biktima. Lumalabas sa imbestigasyon na natagpuang patay ang biktima, alas-5:30 ng umaga ng kapatid nitong si Sherwin sa ibabaw ng kama nito. Sa pagsisiyasat, bago ang insidente ay nagkaroon umano ng mainitang pagtatalo ang biktima at suspek dahil sa nais na ng una na makipaghiwalay na dito. Hindi ito umano ma­tanggap ng suspek ang ginawang pag-iwan sa kanya at bago pa makaalis ang biktima ay sinakal niya ito hanggang sa mapatay. Tumakas ang suspek matapos ang ginawang krimen na agad din naaresto ng mga otoridad sa isinagawang follow-up operation."
1,"MANILA, Philippines — Nasa 47 porsyento ng mga pamilyang Pilipino ang ikinokonsidera ang sarili na sila ay mahirap. Batay sa survey ng Social Weather Station (SWS) na isinagawa simula Disyembre 8-11, 2023 sa pamamagitan ng face-to-face interviews sa 1,200 indibidwal na may edad 18 pataas, mas mababa ito kumpara sa 48 porsyento ng pamilyang nagsasabing sila ay mahirap noong 3rd quarter ng 2023. Ang bilang ng nagsasabing sila ay mahirap ay kumakatawan sa 13 mil­yong pamilya, mas mababa kum­para sa 13.2 milyon noong Setyembre 2023 at mababa pa rin sa 51 porsi­yento ng mga Pinoy na nagsabi na sila ay mahirap noong December 2022. Bumaba rin sa 32 por­syento ang mga pamil­yang itinuturing ang sarili bilang food-poor o katumbas ng 8.9 milyong pa­milya. Kamakailan, sinabi ng Philippine Statistics Authority (PSA) na pumalo sa 22.4 porsyento ang po­verty rate ng bansa sa unang anim na buwan ng 2023. Bahagya itong bumaba kumpara sa 23.7 porsyento sa kaparehong panahon noong 2021."
1,"MANILA, Philippines — Inatasan ni Speaker Ferdinand Martin Romualdez ang angkop na komite ng Kamara de Representantes na magsagawa ng motu proprio investigation kaugnay ng mga ulat na hindi kinikilala ng ilang establisye­mento ang diskwento para sa senior citizens at persons with disabilities (PWDs). “Laws granting benefits to our senior citizens and PWDs should be strictly followed and implemented. And if there are several instances of the improper grant of these privileges and benefits, it becomes the common practice. So it cannot remain unchecked,” sabi ni Romualdez. Sinabi ni Romualdez na dapat itama ang maling paniniwala at maling implementasyon ng Expanded Senior Citizens Act of 2010 (Republic Act 9994) at Expanding the Benefits and Privileges of PWD (RA 10754). Nakarating na sa tanggapan ni Romualdez na mayroong isang sikat na coffee shop chain na ang binibigyan lamang umano ng 20% discount at 12% value-added tax (VAT) exemption ay isang food item at isang drink ng senior citizen of PWD. Kamakailan ay kinasuhan ng Pasig City Prosecutors Office ang dalawang opisyal ng hotel sa Pasig City dahil sa hindi pagbibigay ng senior citizen discount. Sila ay kinasuhan ng paglabag sa RA 9994 at Article 116 ng Consumer Act of the Philippines (Republic Act 7394). “Flagrant violations of the laws that grant benefits to our senior citizens and PWDs are trending topics on social media these past few months. It is high time that the House of Representatives review the implementation of these laws and find out if business establishments are complying with every provision,” sabi ni Romualdez. Nanawagan din si Romualdez sa Department of Social Welfare and Development (DSWD) at National Council on Disability Affairs (NCDA) na magbigay ng update kaugnay ng pagpapatupad ng mga discount para sa senior citizen at PWD."
1,"MANILA, Philippines — Isang lalaki ang ina­resto matapos ireklamo ng panggagahasa ng kanyang dating live in partner sa Quezon City. Ang suspek na naka­kulong na ngayon ay kinilalang si Peter Andrew Cajucom, 27, residente ng 17 Prince Street Victory Hills Brgy. Fortune. Marikina City. Batay sa imbestigasyon ni  PSSg Girlie V Sison ng Quezon City Police District Police Station 14, nangyari ang insidente nitong Linggo ng madaling araw sa Purok 1 Luzon Avenue Barangay Culiat Quezon City sa bahay ng 29-anyos na biktima. Lumilitaw na unang nagreklamo ang suspek sa pulisya dahil sa umano’y pananaksak ng biktima sa kanya. Agad na nagtungo sa bahay ng biktima ang mga pulis at barangay officials kung saan ipinaliwanag ng biktima ang panggagahasa ng suspek sa kanya na humantong naman sa kanyang pananaksak. Ipinaliwanag ng biktima na nagawa niyang saksakin ang suspek bilang depensa. Ayon sa biktima, dati niyang ka-live in ang suspek hanggang sa maghiwalay sila noong Nobyembre 2023. Nagulat na lamang siya nang dumating ang suspek habang siya ay natutulog sa kanyang bahay at isinagawa ang panggagahasa. Nagising siya at nakiusap sa suspek na umalis, subalit hindi siya pinansin nito hanggang sa magkaroon sila ng mainitang pagtatalo na hanggang sa masaksak niya sa tagiliran ang suspek."
1,"MANILA, Philippines — Inihayag ni Philippine Charity Sweepstakes Office (PCSO) General Manager Melquiades Robles na halos dumoble ang kanilang arawang kita simula nang ilunsad nila ang e-lotto na  digital version ng tradisyunal na lottery game sa bansa. “I am happy to announce that we have doubled or almost doubled our daily revenues with the introduction of the e-lotto,” ayon pa kay Robles, sa Capampangan in Media (CAMI) forum na idinaos sa Royce Hotel sa Pampanga. Ang e-lotto ani Robles, ito ay ‘significant milestone’ para sa PCSO habang umaagapay sa digital era at ipinagkakaloob ang pangangailangan ng kanilang mga manlalaro. Disyembre 16 nang simulan ng PCSO ang test run ng e-lotto sa bansa, na magtatagal aniya ng isang taon. Sa panahon ng dry run, maaaring tumaya ng lotto online ang mga bettors. Maaari rin aniya nilang matanggap ang kanilang premyo, electronically. Pangunahin aniyang layunin ng e-lotto ay makapagbigay sa mga manlalaro ng convenience, security, at transparency. Maaaring i-access ang e-Lotto sa pamamagitan ng PCSO website na www.PCSO.gov.ph, sa pamamagitan nang pag-scan sa ibinigay na QR code at pagkumpleto sa registration process. Inaasahang ngayong taon, ang e-lotto application ay maaari nang i-download sa Google Play at iOS platforms."
1,"Hindi pa nagbibigay ng statement ang sino man kina Richard Gutierrez at Sarah Lahbati tungkol sa kanilang diumano’y paghihiwalay. Nauna nang inamin ni Annabelle Rama na sa kanila na umuuwi si Richard nang ilang buwan na rin, at marami na rin namang sinasabi ang biyenan niyang si Esther Lahbati pero iyong mag-asawa, wala pang official statement na sila ay hiwalay na. At in-unfollow na ni Sarah at ang buong pamilya Gutierrez sa kanyang social media account. Inalis na rin niya ang Gutierrez sa kanyang pangalan. Sarah Lahbati na lang talaga, at sinasabi ngang lumipat na rin siya ng bahay. Si Richard na nga ang sinasabing umalis pero ngayon wala na rin daw sa kanilang bahay si Sarah. Tahimik silang lahat sa mga pangyayari dahil diumano may bilin ang kanilang mga abogado na huwag munang magsalita ng ano mang bagay tungkol sa hiwalayan habang ginagawa naman nila ang kanilang pag-aaral sa kaso, na sa tingin namin ay isang petition for annulment. 50th MMFF, pinaghahandaan na Matapos ang matagumpay na Metro Manila Film Festival (MMFF) na na-extend nang isang linggo sa kahilingan na rin ng publiko na mapanood pa nila ang mga pelikula at ng mga sinehan dahil kumikita pa sila, sinabi naman nilang wala nang Summer MMFF. Ang sinasabi ngayon, mas paghahandaan nila ang 50 years ng MMFF sa taong ito kaya gusto nilang doon ibuhos ang kanilang panahon. Ang FDCP (Film Development Council of the Philippines), nagsabi na ring wala sa kanilang budget sa taong ito ang Pista ng Pelikulang Pilipino (PPP), na noong araw sinasabi ng FDCP ay ipalalabas ang mga pelikulang Pilipino sa buong bansa sa loob ng isang linggo, na hindi rin naman nila nagawa. Maliwanag na ngayon batay na rin sa resulta ng MMFF ayaw talaga ng mga tao sa indie, at manonood lamang sila kung gusto nila ang pelikula. Tama na iyong Cinemalaya sa mga indie. LJ, wagas ang pinakitang happiness nung Christmas   Nag-post si LJ Reyes ng pictures ng kanyang pamilya sa US na kung saan nakitang masayang-masaya sila sa panahon ng katatapos na holidays. Dapat namang maging masaya si LJ dahil ngayon ngang may asawa na siya, masasabing diretso na ang landas ng kanyang buhay, at ganoon din naman ang buhay ng dalawa niyang anak na sina Aki at Summer. Para sa isang ina naman talaga, wala nang mas masaya pa roon sa nakikita niyang may magandang kinabukasang naghihintay para sa kanyang mga anak. Pelikula, nilangaw sa mini theater! May nagpadala sa amin ng screenshot ng isang text message sa cellphone ng isang director. Humihingi ng ayuda sa kanya ang lider ng isang fan group ng isang artista niya sa pelikula dahil may 50 tickets pa raw na hindi nabibili sa kanilang block screening sa isang maliit na theater na 50 lang ang laman. Ibig sabihin wala pang nabibili isa mang ticket sa screening. Ang sagot ni direk, “Nasaan ang maraming miyembro ninyo? Bakit hindi bumili?” Isipin mo isang screening na nga lang sa isang ma­liit na theater hindi pa sila makapagbenta ng tickets. Eh nasaan na nga ba ang ipinagmamalaki nilang marami nilang members? Nakakalat ba ang mga iyon sa five continents at wala rito sa Pilipinas? Subukan kaya nilang ilabas na lang ang pelikulang iyan sa Timbuktu?"
1,"MANILA, Philippines — Itinagay ng San Miguel ang mabilis na 132-110 panalo kontra sa Terrafirma upang palakasin ang hangarin nitong makasikwat ng twice-to-beat bonus sa PBA Commissioner’s Cup kahapon sa Smart Araneta Coliseum. Limang players ang tumungga ng double-digits sa pangunguna ng 51 puntos, 12 rebounds, 3 assists at 2 blocks ni Bennie Boatwright Jr. para sa Beermen na umangat sa 7-3 kartada upang mapatibay ang kapit sa Top 4. Nanatili ang mga bataan ni coach Jorge Gallent sa likod ng Magnolia (9-2), Meralco (7-2) at Phoenix (7-2) papasok sa huling bahagi ng elimination rounds na gagawaran ng twice-to-beat incentive sa quarterfinals ang Top 4 na koponan. Umakbay kay Boatwright Jr., na nauna nang kumamada ng 26 puntos at 16 rebounds sa kanyang PBA debut kontra sa Phoenix bilang kapalit ni Ivan Aska, si Don Trollano na nagposte ng 22 puntos, 7 rebounds, 4 assists at 3 steals. Nag-ambag ng tig-16 puntos sina CJ Perez at Mo Tautuaa habang may 12 puntos din si Terrence Romeo. Nagbalik na sa line-up ng SMB si seven-time PBA MVP June Mar Fajardo subalit hindi muna naglaro sa 22-point win. Paspasan ang naging duwelo ng Beermen kontra sa sibak ng Dyip bago kumalawa sa fourth quarter para sa ikaapat nitong sunod na tagumpay papasok sa huling assignment kontra sa Blackwater (1-9). Laglag ang Terrafirma sa 2-8 kartada sa kabila ng 26 puntos ni Javi Gomez de Liaño. May tig-17 puntos din ang import na si Thomas De Thaey at ace guard na si Juami Tiongson para sa Dyip na susubok makaiskor ng graceful exit kontra sa Meralco."
1,"MANILA, Philippines — Ibubuhos na ni Alex Eala ang buong lakas nito upang makahirit ng tiket sa main draw ng prestihiyosong 2024 Australian Open women’s tennis tournament. Makikipagbakbakan si Eala sa qualifying round laban sa matitikas na tennis players sa mundo. Nasa Melbourne, Australia na si Eala para sa naturang grand slam qualifiers. Kailangan ni Eala na maipanalo ang lahat ng laro nito sa qualifying event upang makasiguro ng puwesto sa main draw ng Australian Open wo­men’s singles. Sa kanyang post sa social media, inilabas nito ang larawan na nakaupo ito sa Rod Laver Arena sa Melbourne Park. Kasama ni Eala sa Melbourne ang coach nitong si Daniel Rocha Gomez. Bago tumulak sa Melbourne, sumabak si Eala sa ilang pre-event. Sariwa pa si Eala sa kampanya sa Canberra International kung saan umabot ito sa semifinals ng women’s doubles. Kapares ni Eala si Brazilian Laura Pigossi subalit bigo ang dalawa na umusad sa finals matapos yumuko kina Australians Kaylah McPhee at Astra Sharma sa semis 7-6, 6-3. Kasalukuyang nasa ika-185 puwesto si Eala sa Women’s Tennis Association (WTA) world rankings. Nakasungkit si Eala ng dalawang tansong medalya sa 19th Asian Games sa Hangzhou, China noong nakaraang taon."
1,"MANILA, Philippines — Maganda ang bumu­ngad kay Kai Sotto sa pagsisimula ng taon. Nakapaglaro nang muli si Kai Sotto sa Japan B.League matapos ang ilang buwan na pahinga. At sa kanyang unang laro sa taong ito, isang panalo ang sumalubong sa 7-foot-3 Pinoy cager matapos tulungan ang Yokohama B-Corsairs na maitarak ang 100-95 panalo laban sa Toyama Grouses. Sa naturang laro, nagparamdam agad ang Gilas Pilipinas standout matapos magtala ng siyam na puntos, limang rebounds, dalawang blocks at isang steal. Naglaro lamang ng 13 minuto ang 21-anyos na si Sotto. Kaya naman sinamantala niya ito kung saan nagtala ito ng matikas na 4-of-4 perpektong shoo­ting clip. Magandang panalo ito para sa Yokohama na lumasap ng kabiguan sa Seahorses Mikawa, 89-72, noong Disyembre 31. Nakatuwang ni Sotto sa panalo si Yuko Kawamura na nagtala ng 25 puntos at B.League record na 20 assists. Gayunpaman, hindi sapat ang panalo ng Yoko-hama para umangat ito sa standings."
1,"MANILA, Philippines — Mainit na tinanggap ng PLDT Home Fibr ang bagong kapamilya nito sa ngalan ni opposite hitter Kim Kianna Dy para sa bagong season ng Premier Volleyball League (PVL). Si Dy ang isa sa F2 Logistics trio na hinugot ng High Speed Hitters. Pormal nang pumirma ng kontrata si Dy upang makatulong ng High Speed Hitters sa ratsada nito sa All-Filipino Conference na aarangkada sa Pebrero 17. Inihayag ng PLDT management ang pag-entra ni Dy sa kanilang mga social media accounts. Isa lamang si Dy sa mga nahugot ng High Speed Hitters mula sa nabuwag na F2 Logistics. Makakasama ni Dy sina middle blocker Majoy Baron at veteran playmaker Kim Fajardo na nauna nang pumirma ng kontrata sa team. “Stepping out of your comfort zone can be scary sometimes. But at the same time, that’s when you rea­lize that you can learn so much more from new coaches and teammates,” ani Dy. Magandang reunion ito para sa De La Salle University players dahil makakasama ng tatlo si middle blocker Mika Reyes sa High Speed Hitters. Sabik na si Dy na ma­kasama ang High Speed Hitters sa training nito at sa kampanya ng tropa sa PVL. Umaasa ang pamunuan ng PLDT na malaki ang maitutulong nina Dy, Baron at Fajardo sa ratsada ng kanilang koponan. Dagdag puwersa ang mga ito kasama sina middle blocker Dell Palomata, setter Rhea Dimaculangan, Jules Samonte, Erika Santos at Filipino-American Savannah Davison."
1,"Kahit may El Niño MANILA, Philippines — Limang bagyo ang inaasahang papasok sa Pilipinas sa unang kuwarter ng taong 2024. Ayon kay Aldzcar Aurelio,weather specialiast ng PAG­ASA, papasok ang naturang mga bagyo sa panahon na umiiral ang El Niño phenomenon sa bansa. Anya, kung karaniwang nararanasan ang malakas na pag-ulan kapag may mga  bagyo sa pagpasok ng naturang mga bagyo ay hindi gaanong marami ang ulan dahil sa epekto ng El Niño o panahon ng mababang tsansa ng pag-ulan. Ang limang bagyo na maaaring pumasok sa bansa sa unang kuwarter ng 2024 ay may pangalang bagyong Aghon, Butchoy, Carina, Dindo at Enteng."
1,"MANILA, Philippines — Wala nang aktibong guerilla front ang New People’s Army (NPA) sa lahat ng rehiyon ng bansa sa pagpasok ng Bagong Taon. Ito ang ipinagmalaki ni National Task Force to End the Local Communist Armed Conflict (NTF-ELCAC) Executive Director Undersecretary Ernesto Torres, Jr. Ayon kay Torres, tuluy-tuloy ang gaga­wing clearing ­efforts ng NTF-ELCAC sa mga barangay na dating nasa ilalim ng impluwensya ng mga tero­ristang komunista sa pamamagitan ng Barangay Development Program (BDP). Aniya, ang bawat benepisyaryong barangay na nasa 864 ay makatatanggap ng tig-P2.5 milyong pisong halaga ng mga development project. Pero, nagbabala naman si National Security Council (NSC) Assistant Director General Jonathan Malaya na di pa rin dapat magkampante ang lahat, iba ang ipinahahayag ng CPP-NPA-NDF sa joint communique noong November 23, 2023 sa Oslo, Norway. Pagdidiin ni Malaya, suportado ng council at ng task force ang pamahalaan sa exploratory talks sa NDF."
1,"MANILA, Philippines — Ipapatupad ang no fly zone at signal jamming sa lungsod ng Maynila sa mismong araw ng Traslacion sa Enero 9. Ito ang sinabi ni Philippine National Police (PNP) chief Gen. Benjamin Acorda Jr. na walang oras kung kailan magsisimula at magtatapos ang signal jamming at no fly zone dahil nakadepende umano ito sa threat assessment na ipaparating ng Director ng National Capital Region Police Office (NCRPO). Kasama aniya ito sa mga tinalakay sa isinagawang security cluster meeting sa Palasyo ng Malacañang kahapon ng umaga kasama ang iba’t ibang ahensya ng pamahalaan. Tiniyak din ni Acorda kay Pangulong Ferdinand “Bongbong Marcos Jr na tutukan at titiyakin nilang ligtas, tahimik at mapayapa ang pagdaraos ng Traslacion 2024. Nauna nang sinabi ni Acorda na mahigit 14,000 na mga pulis ang kanilang ipapakalat mula sa Quirino Grandstand,rutang daraanan ng Traslacion hanggang sa Basilica Minor ng Poong Itim na Nazareno sa pagsisimula hanggang sa pagtatapos ng prusisyon. Nabatid na nakipag-usap na rin si Acorda kay Manila Police District (MPD) Director Police Col. Thomas Ibay upang mabantayan ang tinata­yang nasa mahigit 2.5 mil­yon deboto na inaasahang dadalo sa kahabaan ng Quiapo church hanggang sa iikutan ng prusisyon. Bukod dito, pinaala­lahanan din ni Acorda ang mga deboto ng mga ipinagbabawal na dadalhin sa gagawing prusisyon, bawal magdala ng mga backpack na bag at ­ta­­­n­ging mga transparent na bag lang ang dapat bitbitin ng mga deboto, bawal din ang pagsusuot ng mga sombrero gayundin ang pagdadala ng mga payong habang ang mga lagayan ng kanilang tubig ay dapat nakalagay sa transparent plastic bottles o cannisters."
1,"HOUSTON - Nagpasabog si Tyrese Maxey ng 42 points para banderahan ang Philadelphia 76ers sa 131-127 pag-eskapo sa Rockets bagama’t hindi naglaro si Joel Embiid sa ikatlong sunod na pagkakataon. Nagdagdag si Tobias Harris ng 22 points para sa ikaapat na panalo ng Philadelphia (22-9) sa hu­ling limang laro. Laglag ang Houston (15-15) sa ikatlong dikit na kamalasan. Ang layup ni De’ Anthony Melton at tres  at free throw ni Marcus Morris ang nagbigay sa 76ers ng 127-122 abante sa hu­ling 30 segundo ng fourth period. Kumonekta si Fil-Am Jalen Green ng triple para idikit ang Rockets sa 125-127 sa natitirang 25 segundo. Sa Cleveland, nagposte si Giannis Anteto­kounmpo ng 34 points at 16 rebounds habang may 31 markers si Damian Lillard sa 119-111 panalo ng Milwaukee Bucks (24-8) sa Cavaliers (18-14). Sa Phoenix, humataw si Devin Booker ng 35 points para banderahan ang Suns (16-15) sa 133-119 pagpapatumba sa Charlotte (7-23). Sa Orlando, naglatag si Franz Wagner ng 32 points habang may 29 markers at 10 boards si Paolo Banchero sa 117-108 paggiba ng Magic (19-12) sa New York  Knicks (17-14). Sa Boston, tumipa si Jaylen Brown ng 31 points at pinasahan si Luke Kornet para sa tiebreaking basket sa 120-118 paglusot ng Celtics (25-6) sa Toronto Raptors (12-19)."
1,"MANILA, Philippines — Binalaan ni Vice President Sara Duterte ang publiko laban sa mga scammer na gumagamit ng kaniyang pangalan para makapang-scam ng pera. “Mag-ingat sa mga tao o grupong mangongolekta sa inyo ng pera gamit ang aking pangalan,” ayon kay Duterte sa Facebook page post niya. Sinabi niya na karaniwang nagpapakilala ang mga scammer na mula sa Bureau of Customs o ibang ahensya ng pamahalaan at sinasabi na ang pera ay mapupunta para sa proyekto ng kaniyang tanggapan. Wala umano siyang ino-otorisa na anumang uri ng pagso-solicit ng pera at walang sinumang bininigyan ng permiso para sa politika o iba pang bagay. “Huwag kayong magpaloko. I-report ang inyong nalalaman tungkol sa mga scam na katulad nito sa PNP,” ayon pa sa Bise Presidente."
1,"MANILA, Philippines — Naaresto na ang suspek sa pagpatay sa kapatid ng stepmother ng aktres na si Coleen Garcia-Crawford sa isinagawang follow-up operations ng Antipolo City at Mandaluyong City Police. Aminado ang suspek na lasing siya at nagawa niyang patayin ang biktima dahil sa paninigaw at pagpapakita ng galit sa kanya nang tanungin niya tungkol sa kanyang live in partner na si Mary Ann Garnica. “Nadala ng lasing ko. Dala ng lasing... Hinahanap ko asawa ko doon, eh wala. Bago pa dumatig ‘yung biktima nandoon na po ako sa loob ng bahay kasi bukas po ‘yung side po nila sa kabilang daanan,” anang suspek. Nakiusap siya sa biktima na ichat si Garnica subalit nagalit ito at sinabing umalis na lamang. Dito na kinuha ng suspek ang kutsilyo at inundayan ng saksak sa iba’t ibang bahagi ng katawan. “During the interview, nakita natin very evident ‘yung mga kalmot niya sa mukha at sa leeg. So we are now getting DNA samples sa kanya upang ikumpara doon sa ating mga nakuhang sample sa daliri at mga dugo pa na nakuha dun sa body ng biktima natin at sa crime scene,” ani Antipolo City chief of police PLt. Col. Ryan Manongdo. Natagpuan din ng pulisya ang duguang damit at kutsilyo na ginamit sa krimen. Lumilitaw na sangkot din ang suspek  sa kasong robbery case at illegal drugs. Pinag-aaralan ang pagsasampa ng kasong murder."
1,"Christmas wish ni Pangulong Marcos MANILA, Philippines — Hiniling sa pagdiriwang ng Pasko ni Pangulong Ferdinand “Bongbong”Marcos Jr. na sana ay magkaroon ng “liwanag, pagmamahal at pagkakaisa ang bawat pamilyang Pilipino.” “Nawa’y magdala ang Kapaskuhan ng liwanag sa ating mga puso at mu­ling magbukas ng pintuan para sa pagmamahal at pagkakabuklod,” ani Marcos sa kanyang opisyal na Meta (Facebook) page. “Mula sa aking pamilya, isang maligaya at mapagpalang Pasko sa inyong lahat,” dagdag ni Marcos. Hinimok  din ng Pangulo ang mga mananampalatayang Pilipino na laging alalahanin ang tunay na kahulugan ng Pasko at ma­ging instrumento ng pag-asa at liwanag para sa mga nangangailangan ngayong Kapaskuhan. Sa kanyang mensahe sa Pasko, sinabi ni  Marcos na ang Pasko ay isang espesyal na okasyon para sa mga Pilipino kung saan nagpupugay  sa kapanganakan ni Kristo sa pamamagitan ng Simbang Gabi, pagbibigay ng regalo, at pagsasama-sama ng mga kaibigan, kamag-anak at mahal sa buhay."
1,"Matapos ang Pasko MANILA, Philippines — Matapos ang pagdiriwang ng Pasko, simula ngayong Disyembre 26,  magpapatupad ng big-time na oil price hike na aabutin sa mahigit piso sa kada litro ng mga produktong petrolyo. Ayon sa Pilipinas Shell Petroleum Corporation, umaabot sa P1.60 ang taas-presyo sa kada litro ng gasoline ang kanilang ipapatupad,  P1.70 kada litro ang taas sa presyo ng diesel habang aabutin ng P1.54 kada litro ang dagdag-presyo ng kerosene. Sinabi naman sa kumpanyang Cleanfuel, ganito rin ang ipatutupad nilang pagtataas sa presyo ng petrolyo pero hindi kasama ang kerosene. Alas-6 ng umaga ngayong Martes ang implementasyon ng oil price adjustment ng lahat ng kumpanya ng langis maliban sa Cleanfuel na alas- 4:01 ng hapon ng parehong araw ang implementasyon ng taas-presyo sa kanilang produktong petrolyo. Wala namang abiso ang ilang kumpanya ng langis hinggil dito. Sinasabing ang pag–iwas sa Red Sea ng mga kumpanya ng langis at tanker owners dito dulot ng pag-atake sa mga sasakyang pandagat ng mga rebelde sa lugar ang ugat ng oil price hike."
1,"MANILA, Philippines — Naging payapa sa pangkalahatan ang pagdiriwang ng Pasko ng sambayanang Pilipino. Ayon kay PNP Public Information Office chief, P/Col. Jean Fajardo, “generally peaceful” ang selebrasyon ng Pasko sa bansa at wala silang naitalang anumang “untoward incident” sa nakalipas na magdamag. Samantala, sa mensahe ni PNP chief, P/Gen. Benjamin Acorda Jr., tiniyak nito ang buong pusong pagli­lingkod ng kanyang mga pulis para sa peace and order at kaligtasan ng publiko. Nakikiisa aniya ang mahigit 232,000 pu­wersa ng PNP ngayong yuletide season. Gayunman, sinabi ni Acorda na hindi magpapaka-kampante ang pulisya at mananatili rin silang naka-alerto lalo’t bukas, ipagdiriwang ng CPP-NPA ang kanilang ika-55 anibersaryo."
1,"MANILA, Philippines — Naramdaman ng mga taga-San Nicolas, Manila ang pagmamahal at suporta ni Ms. Virginia Rodriguez ng maghatid ng mga regalo sa halos isang libong pamilya sa kanilang lugar. Sa pangunguna ni Ms. Virginia, naisagawa ang munting Paskuhan sa San Nicolas sa tulong ni Fr. Douglas Badong ng Nuestra Senora de la Soledad de Manila Parish kaagapay din ang mga miyembro ng Hijos Del Nazareno MBBN. Hindi rin maialis ang tuwa sa halos limang-daang kabataan ang nakibahagi sa Children Feeding program ni Ms. Virginia Rodriguez. Sa mahigit na dekadang mabuting gawain ni Ms. Virginia, hindi na nawawaglit sa kanya ang mga batang pas­lit na halos walang makain sa daan sapagkat alam niya na ang mga ito ay magiging bahagi ng lipunan na maaring makatulong sa pag-unlad ng bayan. Ayon kay Ms.Virginia, ang Pasko ay pag-ibig, pagpapatawad at pagbibigay sa kapwa. “Magbigay po tayo o mag-share ng blessing sa mga less fortunate po nating mga kababayan,” ani Ms.Virginia. Likas kay Ms.Virginia ang pagiging matulungin sa kapwa, kahit hindi Pasko ay palagian siyang nagbabahagi ng kanyang blessing at higit sa lahat ang kanyang adbokasiya sa pagpapalaganap at pagsusulong ng Organic Farming, hangaring makatulong sa libu-libong Magsasaka at mapababa ang presyo ng bilihin sa bansa."
1,"MARAMI nang namatay, naputulan ng bahagi ng katawan at nabulag dahil sa mga ipinagbabawal na firecrackers. Marami na ring nasunugan. At sa kabila nito, hindi pa rin maawat ang marami sa paggawa at nagbebenta ng paputok. Kahit may batas (Republic Act 7183), marami pa rin ang lumalabag. Noong Linggo ng umaga, dalawa ang namatay at lima ang nasugatan nang sumabog ang mga paputok na nakakarga sa cargo truck habang nakaparada sa bus terminal sa Calumpang, Marikina City. Sa lakas ng pagsabog, pati ang nakaparadang bus sa tabi ng bus ay nasunog. Ayon sa pulisya, galing Taytay, Rizal ang truck at pumarada lang sa terminal para magpahinga ang driver at mga pahinante. Sa pag-iimbestiga, mga firecrackers na karga ng truck ang dahilan ng pagsabog. Ayon pa sa pulisya, maaring itinago ang mga paputok sa loob ng truck dahil walang permit ang mga ito. Inaalam pa ang may-ari ng truck at kung saan galing ang mga paputok. Hindi kinatatakutan ang RA 7183, bagkus marami pa rin ang gumagawa at nagbebenta ng mga bawal na paputok. Sa panahon ni dating Pres. Rodrigo Duterte, nag-isyu siya ng Executive Order na mahigpit na nagbabawal sa mga mapaminsalang paputok. Kapansin-pansin bumaba ang mga nasugatan at napinsala sa paputok sa termino ni Duterte. Matapos ang termino ni Duterte, lumuwag ang batas at marami na naman ang gumagawa at nagbebenta ng mga illegal na pa­putok. May mga pagsabog at sunog sa Bulacan, Laguna at Cavite dahil sa paputok. Sa ngayon, marami na namang mapanganib na paputok ang nasa mercado at karamihan ay sa online ang transaksiyon. Kabilang sa mga delikadong paputok na na-o-order online ay: Judas belt, Higad, Plapla, Osama bin Laden, Goodbye Philippines, Piccolo, Bawang, Atomic Bomb, Super Lolo, Pillbox, Super Yolanda at ang pinakabagong Goodbye Hamas. Nanawagan ang Department of Interior and Local Government (DILG) sa local go­vernment units (LGUs) na ipatupad ang total ban sa mga mapa­nganib na paputok at pawang pailaw na lamang ang payagan kaugnay sa pagsalubong sa Bagong Taon. Ayon kay DILG Sec. Benhur Abalos, ang mga LGUs ay maaaring magtalaga ng mga pampublikong lugar para mapanood ng mga tao ang fireworks displays. Ang pagkakaroon ng isang lugar sa bawat barangay na pagdarausan ng fireworks display ay noon pa pinanukala pero hanggang ngayon, hindi naisasagawa. Ang tanging magagawa ay ang mahigpit na pagmonitor ng PNP sa mga illegal na gumagawa ng paputok. Itodo ang pagsubaybay lalo’t on line ang transaksiyon ngayon."
1,"MANILA, Philippines — Hinalikan ni Kamilla Edrianna Del Mundo ang championship trophy matapos pamunuan ang Class D Mixed 7-8 Division ng Srixon Junior Mixed Grand Final Champion­ship 2023 sa Laguna National Golf Club sa Singapore. Humataw si Del Mundo ng one-under par sa last round ng 27-hole tournament para sa kanyang three stroke lead kay Singapo­rean Anthony Xie Bay. Ang 7-anyos na si ‘Kami’ ay ginagabayan ni coach Wendy L. Superal."
1,"MANILA, Philippines — Nagpakawala ng pambihirang ratsada ang Meralco sa third quarter tungo sa 125-99 tambak na panalo sa NorthPort upang umangat sa Top 2 ng 2023 PBA Commissioner’s Cup kahapon sa Philsports Arena sa Pasig. Nagpakilala agad ang bagong import na si Zach Lofton na pumukol ng 54 puntos, 7 rebounds at 4 assists tampok ang 9 na tres para trangkuhan ang kumbisidong 26-point win ng Bolts. Ito na ang ikatlong sunod na panalo ng Meralco na umangat sa 5-1 kartada upang makatabla ang Phoenix sa segunda puwesto at mapalakas ang tsansa sa twice-to-beat. Umalalay kay Lofton sina Allein Maliksi at Chris Newsome na may 18 at 11 points, ayon sa pagkakasunod. Nag-ambag din ng 11 puntos at 15 rebounds na double double si Raymond Almazan sahog pa ang 1 steal at 1 block para sa balanseng atake ng mga bataan ni coach Luigi Trillo. Nadale ng achilles injury ang original import ng Meralco na si Suleiman Bramoh Jr. sa 97-94 panalo nila kontra sa NLEX noong nakaraang linggo kaya kinailangang humanap ng kapalit. Hindi naman sila binigo ni Lofton bagama’t kararating lang sa bansa at halos wala pang ensayo nang iskorin ang pinakamaraming puntos ngayong season sa lahat ng imports. Abante lang nang bahagya ang Meralco sa halftime, 49-48, bago tambakan ang NorthPort sa third quarter, 43-16, para makapagtayo ng biglaang 92-64 abante. Hindi na lumingon pa ang Bolts buhat noon upang maputol din ang three-game winning streak ng koponan ni coach Bonnie Tan."
1,"MANILA, Philippines — Nagmartsa sa finals ang University of the Phi­lippines matapos nilang patalsikin sa trono ang A­teneo, 57-46 sa semifinals ng UAAP men’s basketball na nilaro sa Araneta Coliseum kahapon. Tatlong sunod na season ng sumasampa sa championship round ang UP na sinandalan sa opensa si reigning MVP Malick Diouf. Tumikada si Diouf ng 12 points, 16 rebounds, tatlong steals at tatlong blocks para sa Fighting Maroons na lumabas ang bangis sa second half. Naghahabol ang UP sa unang dalawang quarters, nakalamang ang  Ateneo ng tatlo, 22-25 sa halftime. Pero sa third quarter ay nagsimula ng mag-init ang opensa ng Fighting Maroons, naagaw nila ang bentahe sa 42-37 sa pag­tatapos ng third canto. Naglaro sa Final Four ang Diliman-based squad, na tangan ang twice-to-beat advantage matapos ilista ang 12-2 karta at hawakan ang No. 1 seed. Ibinibigay ang bonus sa top two teams sa pagtatapos ng 14-game double round robin, napunta ang isa sa De La Salle University Green Archers, (11-3). Si Chris Koon ang namuno sa opensa para sa Ateneo matapos magtala ng 10 markers. Hindi na pinatagal ng De La Salle University ang semifinal match nito sa National University matapos panain ang 97-73 panalo para dumiretso na sa championship round at harapin ang UP sa best-of-three series. Pagkakataon ng UP  na maibalik ang korona sa kanilang bakuran, nagkampeon sila sa season 84 bago naagaw sa kanila ng Ateneo noong nakaraang taon."
1,"MANILA, Philippines — Magpapangbuno ang sister teams na Talk ‘N Text at Meralco habang nais ng reigning champion na Barangay Ginebra na maipagpatuloy ang winning streak kontra sa Blackwater sa 2023 PBA Commissioner’s Cup ngayon sa Philsports Arena sa Pasig City. Sasalang ang Tropang Giga at Bolts sa alas-3 ng hapon bago ang sagupaan ng Gin Kings at Bossing sa alas-6:15 ng gabi halos kalahati na sa import-spice tourney bilang unang conference ng PBA sa Season 48. Tabla sa tersera ang TNT at Meralco kasama ang Ginebra hawak ang parehong 2-1 kartada kaya kung sino man ang lulusot ay makakaakbay ang Phoenix Super LPG na nasa solo segunda puwesto ngayon bitbit ang 3-1 baraha sa likod ng perpektong Magnolia (4-0). Kagagaling lang ng TNT sa higanteng 133-93 panalo kontra sa Terrafirma para sa ikalawang sunod na panalo nito habang ang Meralco ay tumaob sa San Miguel 93-83, para sa unang pagkatalo nito. Bibida sa banggaan ang mga imports na sina Rondae Hollis-Jefferson ng TNT at Suleiman Bra­moh Jr. ng Meralco. Sa kabilang banda, hindi paaawat ang Gin Kings kontra sa Bossing sa pangunguna ng dati ring Meralco import na si Tony Bishop na ginabayan sila sa 107-102 panalo kontra sa Rain or Shine. May 2-1 marka din ang Ginebra na ang nag-iisang talo ay galing sa Magnolia, 93-91, matapos ang 100-86 debut win kontra sa Converge habang nasa kasagsagan ng tatlong sunod na kabiguan ang Blackwater. Sa pamumuno ng import na si Chris Ortiz, gigil ang Blackwater na makabangon matapos ang pambihirang 103-84 debut win kontra sa Converge, ay tumiklop sila laban  sa Meralco, 91-84, Terrafirma, 97-87, at Phoenix, 111-106."
1,"MANILA, Philippines — Nasilo ng VNS Ase­reht ang bronze medal matapos kalusin sa limang sets ang National University, 32-34, 23-25, 26-24, 25-23, 15-13 sa battle for third place ng Philippine National Volleyball Fe­deration (PNVF) Challenge Cup men’s division na nilaro sa Rizal Memorial Coliseum sa Manila, kahapon ng umaga. Inakbayan ni Philip Bagalay ang VNS upang iahon ang koponan mula sa two sets down sa event na suportado ng Philippine Sports Commission sa pamumuno ni chairman Richard Bachmann, PLDT, Rebisco, Akari, Foton at CBPI. Nangalabaw si Bagalay ng 33 points mula sa 30 attacks, dalawang blocks at isang service ace  para sa VNS na ipinakita ang kanilang tikas sa dikdikang laban. Matapos matisod sa unang dalawang sets ay kinahon ng VNS ang third at fourth frames para makahirit ng deciding fifth set. Patuloy na nagliyab ang opensa ni Bagalay kaya naman nasikwat ang kanilang panalo at ikuwintas ang bronze. Samantala, nasungkit ng Colegio de San Juan de Letran ang bronze medal matapos nilang walisin sa tatlong sets ang Philippine Air Force, 25-15, 25-23, 25-19 sa women’s division. Nahirang na Best Pla­yer of the Game si Lea Rizel Tapang matapos magtala ng 16 points, kasama ang 12 attacks at apat na service aces."
1,"MANILA, Philippines — Dumiretso ang Petro Gazz sa ikalawang sunod na panalo matapos takasan ang Akari, 25-18, 17-25, 25-22, 32-30, sa Premier Volleyball League (PVL) 2nd All-Filipino Confe­rence kahapon sa Philsports Arena sa Pasig City. Naglista si Marian B­uitre ng 22 points mula sa 16 attacks, 4 blocks at 2 service aces para igiya ang Gazz Angels sa 6-4 record at buhayin ang pag-asa sa semifinals berth. “Medyo overwhel­ming kasi tapos na dapat pero nag-extend pa,” sabi ni Buitre. “Hindi rin kasi ibinigay ng Akari sa amin kaya overwhelming siya. Pero mostly masaya kasi may chance pa sa semis.” Nag-ambag si Aiza Pontillas ng 19 markers. Nasibak naman ang Chargers sa 5-5 marka. Sa unang laro, pina­lakas ng Cignal HD ang tsansa sa semis matapos dominahin ang Nxled, 25-17, 25-14, 25-14, para sa 7-3 kartada. Pumalo si Jovs Gonzaga ng 12 points mula sa 9 attacks at 3 blocks  para sa HD Spikers na nakahugot din ng tig-12 markers kina Vanie Gandler at Rose Doria. Umiskor sina Lycha Ebon, May Luna at Camil­le Victoria ng tig-6 points sa panig ng Nxled na lag­lag sa 3-6 marka."
1,"Parami nang parami ang Chinese maritime militia vessels sa West Philippine Sea (WPS). Mistula silang nagtipon na pukyutan na sa huling report ng Armed Forces of the Philippines (AFP) ay nasa 45 o mahigit pa. Ayon sa AFP, noong nakaraang buwan, 15 lamang ang namataang barko ng China pero ngayon, dumami na at habang lumilipas ang araw ay nadadag­dagan pa. Anong ibig sabihin nito? Sabi ng AFP, nagkulumpon ang Chinese vessels sa Rozul Reef at Pag-asa Island. Ang Pag-asa ay 277 milya ang layo sa Palawan. Ang mga barko ng China ay nakikita umano ng mga residente ng Pag-asa at nababahala sila sa nangyayari. Palapit nang palapit umano ang mga sasakyang dagat ng China. Sabi ni Western Command (WesCom) chief Vice Adm. Alberto Carlos, walang indikasyon na aalis ang mga nagkalipumpon na Chinese militia vessels at duma­rami pa nga raw ang mga ito. Balak umano nilang mag­hain ng diplomatic protest sapagkat ang lugar na kinaroroonan ng militia vessels ay teritoryo ng Pilipinas. Nakikipag-ugnayan umano sila sa National Task Force on West Philippine Sea para sa paghahain ng protesta sa China. Ang nangyayaring ito ay noon pa ginagawa ng China­. Noong Marso 7, 2021, umabot sa 220 barko ang nagkalipunpon sa Julian Felipe Reef. Nang mag­hain ng protesta ang Pilipinas, sinabi ng China na nagtatago o sumisilong lamang ang mga barko sa reef. At sabi pa ng China, mga mangingisda raw ang laman­ ng mga barko at hindi armado. Nagkakanlong umano ang mga barko ng mangingisda dahil masama ang lagay ng panahon. Ang Julian Felipe Reef ay nasa loob ng Exclusive Economic Zone ng Pilipinas. Sabi noon ni retired senior associate justice Antonio­ Carpio sa pagdagsa ng mga barko ng China, baka ang­­kinin ang reef at tayuan ng artipisyal na isla. Si­nabi pa ng dating­ mahistrado na ganyan din ang ginawa ng China­ sa Panatag Shoal, Mischief at Subi Reef na hindi na ma­bawi­ ng Pilipinas. Nangyayari na naman ngayon ang ginagawa noon ng China at posibleng dumagsa pa nang dumagsa­ ang militia vessels. Ang babala ni Carpio ay maaaring mangyari. Pinakamabuting gawin ng Pilipinas ay bantayan ang Rozul Reef at Pag-asa Island. Mag­hain ng protesta. Labag sa soberenya ng Pilipinas ang pagpasok ng mga barko sa sakop ng Pilipinas. Nag-usap na sina President Marcos Jr. at Chinese President Xi Jinping ukol sa sigalot sa WPS. Hindi pa inihahayag ng Malacañang ang pinag-usapan. Sana may magandang bunga ang pag-uusap para matigil na ang pambu-bully at pagharang ng CCG sa PCG tuwing magsasagawa ng resupply mission sa Ayungin Shoal. Malaya na rin sanang makapangisda ang mga Pilipino sa sariling karagatan na walang nagtataboy."
1,"MANILA, Philippines — Puso at talento ang naging puhunan ng team nina Jhong Hilario, Kim Chiu, at Ion Perez sa kanilang tema na responsableng paggamit ng cellphone at social media kaya naman nakuha nila ang pinakamataas na combined score mula sa hurados at itinanghal bilang Magpasikat 2023 grand champion ngayong araw. Noong Biyernes (Nov.10), ipinakita ng Team JKI ang masamang epekto ng paggamit ng social media sa mga manonood. Ipinabilib din nila ang madlang people sa kanilang parkour at acrobatic skills. Nanalo nga sila ng P300,000 na ibibigay nila sa kanilang chosen charity. Panalo naman sa second place ang team nina Anne Curtis, Ryan Bang, at Ogie Alcasid na naghatid ng madamdaming performance tungkol sa pag­heal ng mundo at nakakuha sila ng P200,000. Nasungkit ng team nina Vhong Navarro, Teddy Corpuz, at Jugs Jugueta ang ikatlong place at nag-uwi sila ng P100,000 para sa pagbibigay pugay nila sa mga komedyante ng Pilipinas. Nakakuha naman ang parehas na team nina Vice Ganda, Jackie Gonzaga, at Cianne Dominguez at Karylle, Amy Perez, Lassy at MC ng tig-P50,000. Nagsilbing naman bilang mga hurado na kumilatis sa performances ng Magpasikat 2023 ang FDCP chairperson at aktor na si Tirso Cruz III, award-winning director na si Olivia Lamasan, rapper at singer na si Apl.De.Ap, Kapuso Primetime Princess Barbie Forteza, at frontman ng The Dawn na si Jett Pangan. Nagbigay naman ang hosts ng kani-kanilang mensahe sa kanilang ika-14 anibersaryo at nagpasalamat din sila sa A2Z, GTV, at TV5. “Dine-depict natin yung pangkaraniwang pamilyang Pilipino. Taon-taon ay hinahataw ng maraming bagyo na hindi mo alam kailan darating. Minsan handa ka, minsan may darating na saklolo pero minsan kayo-kayo lang. Pero gumigising pa rin kinabukasan at buhay na buhay pa rin. Nananatili pa rin,” ayon kay Vice."
1,"PHILADELPHIA — Nagpasabog si Tyrese Maxey ng career-high 50 points habang may 37 markers si Joel Embiid sa 137-126 pagsagasa ng 76ers sa Indiana Pacers. Nagtala rin si Maxey ng 7 rebounds, 5 assists at blocks para sa Philadelphia (8-1) at inihandog ang kanyang performance kay teammate Kelly Oubre Jr. na nabalian ng rib matapos mabangga ng kotse sa isang hit-and-run incident sa Center City noong Sabado ng gabi. Ang huling basket ni Maxey ay isang 32-foot step-back 3-pointer sa natitirang 1:05 minuto ng fourth period mula sa pasa ni Embiid. Ito ang best nine-game start ng 76ers matapos ang 10-0 record noong 2000-01 patungo sa NBA Finals. Umiskor si Tyrese Ha­liburton ng 25 points para sa Pacers (6-4) kasunod ang 22 markers ni Myles Turner. Sa Houston, tumipa si Fred VanVleet ng 26 points at may 23 markers si Alperen Sengun sa 107-104 pagsapaw ng Rockets (6-3) sa nagdedepensang Denver Nuggets (8-2). Sa Los Angeles, bu­manat si Desmond Bane ng 27 points para akayin ang Memphis Grizzlies (2-8) sa 105-101 pagdaig sa Clippers (3-6). Sa New Orleans, nag­lista si Kyrie Irving ng 35 points habang may 30 markers si Luka Doncic sa 136-124 paggupo ng Dallas Mavericks (8-2) sa Pelicans (4-6). Sa New York, kumo­lek­ta si Mikal Bridges ng 27 points at 13 rebounds sa 102-94 panalo ng Brooklyn Nets (5-5) sa Washington Wizards (2-7)."
1,"Bakasyon nauwi sa trahedya MANILA, Philippines — Mistulang humabol sa Undas ang apat na mi­yem­­­bro ng isang pamilya ma­tapos na salpukin ng isang Ford Raptor pick-up truck ang dalawang tri­cy­cle na kinalululanan nila sa kahabaan ng national highway sa Barangay Bu­cal, Calamba City, Laguna, kahapon ng mada­ling araw. Kinilala ang apat na nasawi na sina Gilbert Palupit, 35; misis na si  Aileen, 34 at mga anak sina Maria Aleisha Gale, 4 at si Akisha Gillen,11. Habang sugatan naman  si  Allyssa Joy Palupit, at Ayesha Gillian Palupit; at mga sakay ng isa pang tricycle na sina Rey San Juan,Myla San Juan at ang pasahero ng pick-up truck na si Clay John Nieto Tianzon. Nasa kustodiya na ng  pulisya ang driver ng pick up na si  Alyssa Mae Pacrin Abitria. Ayon sa ulat ng Police Regional Office 4A (PRO 4A), bago nangyari ang insidente, alas-3:30 ng madaling araw ay binabag­tas ng dalawang tricycle ang national highway patungong direksyon ng Barangay Pansol, habang ang pick-up truck ay nasa kabilang lane. Sinakop umano ng pick up truck ang linya ng  dalawang tricycle sa Brgy. Bucal na kung saan ay nasalpok ang dalawang tricycle kaya’t humagis palabas ang mga biktima na agad ikinasawi noon din ni Gilbert habang magkasunod na binawian ng buhay sa JP Rizal Hospital sina Aileen at Aleisha. Sinabi ni Abitria sa mga imbestigador na nawalan siya ng kontrol sa ma­ni­be­la dahil sa basa ang kalsada dahil sa ulan. Nasa kustodiya na ng Calamba City police si Abitria na nahaharap sa kasong reckless impru­dence resulting in mul­tiple homicide and multiple serious physical Inju­ries at multiple damage to properties."
1,"MANILA, Philippines — Sinalubong ang Araw ng Undas sa pagtaas sa presyo ng Liquified Petroleum Gas (LPG). Inanunsyo ng mga local oil companies na nagpatupad sila ng LPG price increase na 45 centavos per kilogram ng LPG o may pagtaas na P4.95 sa kada 11-kilogram ng tangke ng LPG kahapon November 1. Sinasabing ang galaw din ng presyuhan  ng petrol­yo ang ugat ng LPG price hike. Wala namang taas sa Auto LPG na gamit ng ilang mga sasakyan."
1,"MANILA, Philippines — Inaalam pa ng Department of Foreign Affairs (DFA) ang ulat na mayroong dalawang Pinoy ang kabilang sa mga bihag ng militanteng grupo na Hamas. Sinabi ni DFA Undersecretary Eduardo de Vega, hindi pa 100 porsiyento na beripikado ang nasabing impormasyon, suba­lit pinapalagay na nila ito dahil hindi matagpuan sa Israel. Dahil dito kaya patuloy umano ang pakikipag-usap nila sa ibat ibang ahensiya ng gobyerno para humingi ng tulong. Base sa naunang ulat ng Reuters, mahigit sa kalahati ng tinatayang 220 hostages ang may foreign­ passports mula sa 25 bansa, kabilang na dito ang Pilipinas. Iginiit naman ni De Vega na hindi pa nila nga­yon makumpirma kung mayroong Filipino sa mga hostages, bagama’t naniniwala ang Israel na isa rito ay lalaking Pinoy. Subalit, hindi naman umano nagpapakita ng ebidensya habang nauna na rin sinabi ng isang Pinay na kabilang ang kanyang asawa sa nasa video na bihag ng Hamas. Matatandaan na apat na Filipino ang nasawi sa gulo sa pagitan ng Israel at Hamas. Base sa ulat nagsasagawa na ng protesta ang mga Israelis para ipanawagan sa kanilang gobyerno na ilabas ang mga bihag sa Gaza na teritoryo ng Hamas nang walang sinumang nasasaktan."
1,"MANILA, Philippines — Sumampa na sa 22 ang bilang ng mga naitatalang insidente ng karahasan na may kinalaman sa nalalapit na Barangay at Sangguniang Kabataan Elections (BSKE) sa October 30. Ayon kay Philippine National Police (PNP) Public Information Office Chief, Police Colonel Jean Fajardo, 13 sa mga ito ay pawang mga kaso ng pamamaril, dalawa ang pagdukot, isa ang grave threat, dalawang light threat, isa ang robbery with intimidation at violation of domicile, isang discriminate firing, isang armed encounter, at isang harassment. Ayon pa kay Fajardo, lima sa mga naitalang Election Related Incident ay nangyari sa Bangsamoro Auto­nomous Region in Muslim Mindanao (BARMM), apat sa Cordillera Administrative Region, tig-3 sa Eastern Visayas at Northern Mindanao, tig-2 kaso naman ang naitala sa Bicol Region at Central Visayas habang tig-1 ang naitala sa Ilocos Region, CALABARZON, gayundin sa Zamboanga Peninsula. Gayunpaman, sinabi ni Fajardo na madaragdag na sa bilang ang pinakahuling insidente sa Cotabato City kung saan tatlo ang nasawi. Magsisimula ang curfew ay mula 10 pm hanggang 4 am at ipatutupad ito sa Oktubre 28 at 29 upang matiyak ang kaligtasan ng publiko."
1,"Coleen at anak, ‘di kasama Naramdaman ko ang kalungkutan ni Billy Joe Crawford nang nagpost siya sa social media habang nasa NAIA papuntang sa Texas sa USA. Kailangan daw niyang pumunta agad doon dahil hindi na yata maganda ang kalagayan ng ama. Basta sabi niya sa akin ay he is going to visit his dad and say goodbye. Malungkot din siya na hindi niya maisasama ang mag-ina niya dahil pareho raw may sakit. Kaya sobrang lungkot ang nararam­daman ni Billy habang bumibiyahe pa-America. Pero excited na raw ang dad niya at ang mommy niya na si Mommy Mayette na makita siya. Kaya sabi namin kay Billy at nag-message na rin kami kay Mommy Mayette ng aming pagdarasal para sa pamilya niya. Ang sagot lang sa akin ni Billy ay “God is a God of miracles.”"
1,"Talagang diniretso agad ni Sunshine Cruz na fake news ang kuwento na nililigawan siya ngayon ni Vice Governor Marc Leviste ng Batangas. At sa totoo lang daw ay hindi pa sila talagang magkakilala ng Vice Governor kaya lalong hindi iyon nanliligaw sa kanya. “This is how I look today dahil wala akong iniisip, wala akong kunsumisyon. Isa pa, hindi ba mas tamang tingnan ko kung may magkakagusto sa akin not because of how I look kundi sa mga inner qualities ko? Kasi kung ang basehan natin ng relasyon ay kung ano lang ang hitsura ng isa’t isa, papaano kung magbago ka na, ‘di wala na,” umpisa niya. “Hindi puwedeng emosyon lang ang basehan ng isang relasyon kasi what if the emotion is gone, magkakasawaan na kayo at maghihiwalay. I have learned na dapat kung mamahalin mo ang isang tao, mahalin mo pati ang mga bagay na hindi mo gusto sa kanya, it is only then na masasabi mong magkakaroon kayo ng isang perfect na relasyon. Sa ngayon wala pa akong nararamdamang ganyan,” paliwanag pa ni Sunshine. But is she considering having a family again? “Oo naman, even my children knows that. Actually ang mga bata nga ang mas interested pa eh. Sinasabi nila sa akin na it is ok if I want to get married again. Naiintindihan nila iyon. Pero ako nga ang ayaw, at kung maaari nga lang ang mga anak ko na lang ang kasama ko habang buhay, pero hindi naman puwede iyon because they too will have lives of their own at walang makakaawat niyan, so I must also think of having a future, pero hindi pa ngayon. Mahaba pa ang oras ko,” dagdag pang paliwanag ni Sunshine na hindi rin naman nababakante sa trabaho. Kung si Mega takot... Gabby, ‘di pipigilan ang mga anak na manood ng concert nila ni Sharon “Actually hindi naman kami magkaaway. Wala kaming reason para mag-away. Hindi kami nagkasundo noon, naghiwalay kami and that is enough. Wala nang ibang dapat na ungkatin pa,” kuwento ni Gabby Concepcion sa mga nag-interview sa kanya tungkol sa kasalukuyang ‘relasyon’ nila ni Sharon Cuneta. “I think much has been said about us noon pa, may totoo, may hindi. Pero tahimik na ang aming buhay, pareho kaming may kanya-kanya nang buhay, may sarili nang pamilya. Si KC na lang ang common denominator namin, dahil hindi naman maikakaila na anak namin siya, and ako talaga, mahal ko si KC dahil siya ang aking panganay, siya ang ate ng lahat ng iba kong mga anak at natutuwa naman akong ginagampanan niya ang role na iyon. She is bridging the gap sa pamilya ko,” dagdag pa ng aktor. Sinasabi ni Sharon na hindi manonood ng kanilang concert si Kiko Pangilinan at ang lahat ng mga anak nila. Ganoon din ba sa side ni Gabby? “Doon siguro magkakaiba kami, if anyone of my children wants to go and watch ok lang sa akin, and I don’t think pagmumulan iyon ng kung ano pang trouble. In fact si KC yata is inviting her sisters to join her in watching the concert. Liberal ang pag-iisip ng mga anak ko, alam nila na ang binubuhay lang sa concert na iyon ay ang “love team. It is just the love team,” walang ibang pinag-uusapan diyan and I don’t think mayroong may malisyosong isip na mag-iisip pa ng kung ano.” Teejay, may negosyong skincare products Finally mailalabas na rin ang isang pelikula ng young male star na si Teejay Marquez, mukhang suwerte rin naman siya dahil nagsisimula na rin siya ng isang serye sa GMA 7 kung saan kontrabida siya ni Derrick Monasterio. Kung tatanungin ang fans niya, naging blessing in disguise ang pandemic, dahil hindi nakabalik si Teejay sa Indonesia kung saan may naghihintay na dalawang pelikula at isang serye sa telebisyon doon para sa kanya. Matatandaang nang unang magpunta sa Indonesia si Teejay ay naging star siya sa telebisyon doon, sumikat nang todo at siguro kung hindi siya umuwi, nanatili siyang teenage superstar doon. After the pandemic ay bumalik naman siya sa Indonesia pero dahil mahigit na dalawang taon siyang nawala, parang magsisimula siya ulit. Minabuti na niyang magbalik sa Pilipinas para dito asikasuhin ang kanyang career. Naiintindihan din naman niya na lugmok ang industriya sa ngayon, kaya sinasabayan niya ng negosyo para naman maging matatag ang kanyang kabuhayan. Ang negosyo niya ngayon ay beauty at skincare products na tinawag niyang GoodSkin. Sa kuwento niya sa ngayon ay online lang ang kanilang sales, pero early next year magsisimula na silang maglagay ng stores sa malls, dahil by that time naniniwala siyang kilala na rin ang produkto. Iyan ang tama, habang bata ay magsikap para pagdating ng panahon ay hindi kawawa."
1,"MANILA, Philippines — Ginimbal ng Far Eas­tern University ang nagdedepensang Ateneo De Manila University via 66-61 overtime win para sa kanilang unang panalo sa UAAP Season 86 men’s basketball tournament kahapon sa MOA Arena sa Pasay City. Humakot si L-Jay Gonzales ng 21 points at 7 rebounds para sa 1-4 kartada ng Tamaraws na ipinatikim sa Blue Eagles ang ikatlong kabiguan sa limang laro. Ito ang unang panalo ng FEU, pinanood ng dati nilang kamador na si PBA player RR Pogoy ng TNT Tropang Giga, sa Ateneo sapul sa Season 81 noong 2018. “Tulung-tulong kami para maka-panalo na kami ng isa kasi alam namin sa sarili namin na bound to win na kami in the succee­ding games,” sabi ni coach Denok Miranda. Nagposte ang Tamaraws ng 15-point lead sa fourth quarter bago nag­hulog ang Blue Eagles ng 16-2 bomba patungo sa extra period kung saan bumida si Gonzales.. Tumipa si Jared Brown ng 18 points para sa Ateneo. Sa ikalawang laban, ipi­nagpag ng University of the Philippines ang University of Sto. Tomas, 110-79, para sa kanilang pang-limang sunod na arangkada at patuloy na solohin ang liderato. Sunod na lalabanan ng Fighting Maroons ang La Salle Green Archers sa Miyerkules target ang ikaanim na sunod na ratsada."
1,"MANILA, Philippines — Nasawata ng Far Eas­tern University ang A­damson University, 25-20, 25-22, 25-20, para manati­ling imakulada ang baraha nito sa Shakey’s Super League (SSL) Collegiate Pre-Season Cham­pionship playoffs kahapon sa Rizal Memorial Coliseum sa Manila. Sumandal ang Lady Tamaraws sa matikas na laro nina Faida Bakanke at Gerzel Petallo na rumatsada sa huling bahagi ng laro para pamunuan ang kanilang tropa na makuha ang panalo. Sumulong ang Lady Tamaraws sa 1-0 rekord sa Pool F. Nagrehistro si Bakanke ng 11puntos mula sa siyam na attacks, isang block at isang ace habang nagtala naman si Petallo ng 10 puntos — lahat galing sa attacks. Ito ang ikaapat na sunod na panalo ng Lady Tamaraws sapul ng first round ng eliminasyon ng SSL Season 2 na suportado ng Mikasa, Eurotel, Victory Liner, Summit Bottle Water, Peri-Peri Charcoal Chicken, R and B Milk Tea, Potato Corner, Rebel Sports, Converge ICT Solutions, Genius Sports at United Auctioneers, Inc. Walong players pa ang sumampa sa score board kabilang na si Mitzi Pana­ngin tagan ang walong puntos. Nauna nang winalis ng Lady Tamaraws ang lahat ng tatlong laro nito sa Pool D laban sa A­teneo de Manila University, Emilio Aguinaldo College at Mapua University."
1,"MANILA, Philippines — Saludo si dating Gilas Pilipinas head coach Chot Reyes sa matikas na ipi­namalas ng national team na humataw ng gintong medalya sa 19th Asian Games sa Hangzhou, China. Masaya si Reyes sa tagumpay ni national basketball team interim head coach Tim Cone matapos nitong dalhin ang Gilas Pilipinas sa 70-60 panalo sa Jordan sa gold-medal match. Ito ang unang gintong medalya ng Pilipinas sa Asian Games sapul noong 1962. “So much has been said about Coach Tim’s accomplishments. This latest one, the Asian Games Gold, being among his fi­nest moments,” ani Reyes sa kanyang post sa social media. Magkasama sina Cone at Reyes sa kampanya ng Gilas Pilipinas sa 2023 Southeast Asian Games sa Cambodia noong Mayo at sa FIBA Basketball World Cup sa Maynila noong Agosto. “But to us who know him well he is so much more than that. To my mentor, friend, brother - congratulations and thank you,” ani Reyes. Si Cone ang pumalit sa coaching staff ng Gilas Pilipinas matapos magbitiw sa puwesto si Reyes nang matapos ang kampanya ng Pinoy squad sa FIBA World Cup. “I talked to Chot and you know, he gave me his blessing. I was the one most embarrassed because I didn’t want to follow Chot and he gave me his bles­sing,” ani Cone sa isang panayam."
1,"MANILA, Philippines — Nakasiguro ng tiket sa finals si Janry Ubas matapos masikwat ang ikatlong puwesto sa qualifying round ng 19th Asian Games men’s long jump kahapon sa Hangzhou Olympic Sports Centre Stadium sa Hangzhou, China. Nagrehistro si Ubas ng 7.79 metro distansiya para makahirit ng tsansang makapag-ambag ng medalya para sa Team Philippines. Bumandera si Shi Yuhao ng host China na may impresibong 8.14 metro habang pumangalawa si Srees Hanker ng India na may 7.97 metro. Pasok din sa 12-man final round sina Wang Jia­nan ng China (7.72m), Lin Yu-Tang ng Chiense-Taipei (7.70m), Jeswin Johnson ng India (7.67m), Lin Chia-Hsing ng Chinese-Taipei (7.66m), Natsuki Yamakawa ng Japan (7.63m), Anvar Anvarov ng Uzbekistan (7.63m) at Chan Ming Tai ng Hong Kong (7.54m). Nakatakda ang finals ngayong araw sa alas-7:10 ng gabi sa parehong venue. Bigo naman ang Sibol na makasiguro ng medalya matapos yumuko sa Uzbe­kistan sa iskor na 0-1 sa Group Stage action ng DOTA 2 sa Hangzhou Esports center. Sibak na sa kontensiyon ang Sibol habang umabante sa susunod na round ang Uzbekistan na may malinis na 2-0 rekord sa Group A. Nawalan ng saysay ang panalo ng Sibol kontra sa India sa kanilang unang asignatura."
1,"MANILA, Philippines — Babawi si Tokyo Olympics silver medalist Nesthy Petecio sa Olympic qualifying tournament matapos matanggal sa kontensiyon sa 19th Asian Games. Ilalabas ni Petecio ang buong lakas nito sa qualifiers para makahirit ng tiket sa Paris Olympics na idaraos sa susunod na taon. Hindi pinalad si Petecio na makasungkit ng puwesto sa Paris Games nang yumuko ito kay Chinese-Taipei bet Lin Yu Ting sa first round ng Asian Games women’s 54-57 kg women’s boxing sa Hangzhou Olympic Sports Center Gymnasium. Matikas na resbak ito para sa Taiwanese fighter na tinalo ni Petecio sa Tok­yo Olympics. Nais na ni Petecio na kalimutan ang Asian Games upang pagtuunan ng pansin ang World Qualifying Tournaments sa susunod na taon. Una na ang qualifying event sa Busto Arzizio sa Italy mula Pebrero 29  hanggang Marso 12 at sa Bangkok, Thailand sa Mayo 23 hanggang Hunyo 3. Suportado ni Association of Boxing Alliances in the Philippines chairman Ricky Vargas si Petecio na nangakong ibubuhos ang mga kakailanganin nito."
1,"MANILA, Philippines — Matapos sumabak sa indoor at beach volleyball, rowing, football at windsurfing bago ang opening ceremony ay sasalang naman ang Team Philippines sa boxing, taekwondo, wushu at judo ngayon sa 19th Asian Games sa Hangzhou, China. Bubuksan nina Tokyo Olympics silver medalists Nesthy Petecio at Carlo Paalam at bronze medal winner Eumir Felix Marcial ang kanilang mga kampanya sa boxing event sa Hangzhou Olympic Stadium. Haharapin ni Petecio si top seed Lin Yu Ting ng Chinese-Taipei sa wo­men’s 57 kilogram division habang lalabanan ni Paalam si Abu Jaja ng Jordan sa men’s 57 kilogram at makakatapat ni Marcial si Ganzorig Badmaarag ng Mongolia sa men’s 80kgs. “Sa No. 1 agad nata­pat,” ani coach Ronald Chavez sa laban ni Petecio. Makikipagsuntukan din sina Aaron Jude Bado (men’s 51 kg), John Marvin (men’s 92 kg), Irish Magno (women’s 54 kg) at Ira Villegas (women’s 50kg) sa kanilang mga karibal. Sa judo, lalabanan ni Leah Jane Lopez si Abiba Abuzhaknyova ng Kazakhstan sa Round of 16 ng women’s 48 kilogram at makikipagtuos si Shugen Nakano kay Saoud Alamiri ng Kuwait sa Round of 32 ng men’s 66k kilogram. Sa taekwondo, sisimulan nina 2023 Southeast Asian Games champion Kin Patrick Perez at Jocel Lyn Ninobla ang misyon para sa gold medal. Papagitna naman si Agatha Wong sa women’s taijiquan at taijijian (sword play) all-around event ng wushu."
1,"MANILA, Philippines — Pag-aagawan ng University of Perpetual Help System DALTA at ng Far Eastern University ang ikalawang finals ticket ng 2023 V-League Collegiate Challenge women’s division. Nakatakda ang salpukan ng Lady Altas at Lady Tamaraws ngayong alas-2 ng hapon sa Game Three ng kanilang semifinals series sa Paco Arena sa Manila. Magtutuos naman ang Ateneo at La Salle sa alas-4 ng hapon para paglabanan ang finals berth sa men’s class makaraang magtabla sa 1-1 sa kanilang semis showdown. Nakapuwersa ang FEU ng ‘do-or-die’ Game Three matapos agawin ang 23-25, 25-23, 25-17, 25-13 panalo sa Game Two noong Biyernes kung saan humataw si Chenie Tagaod ng 25 points mula sa 23 attacks at dalawang service aces. Ang mananaig ang hahamon sa College of St. Benilde na winalis ang kanilang semis series ng University of the East, 2-0, patungo sa best-of-three championship series."
1,"MANILA, Philippines — Matapos ang libreng panonood ng publiko sa kanilang team practice kasama ang Gilas Pilipinas women’s team, muling bubuksan ng Gilas Pilipinas men’s squad ang pintuan ng Philsports Arena para sa kanilang mga fans. Lalabanan ng Nationals ang bisitang South Korean team na Changwon LG Sakers sa Setyembre 22 bilang bahagi ng kanilang preparasyon para sa dara­ting na 19th Asian Games sa Hangzhou, China. Matapos ito ay bibiyahe ang koponan patungong China kinabukasan. “We’re hoping to have a full stadium on the 22nd,” sabi ni national head coach Tim Cone sa tune-up kagaya ng ipinakitang suporta ng mga fans sa kanilang ensayo sa nasabing Pasig City venue kamakailan. Sumalang sa open practice sina six-time PBA MVP June Mar Fajardo, natura­lized players Justin Brownlee at Ange Kouame, Chris Newsome, Japeth Aguilar, Calvin Abueva, Terrence Romeo, Calvin Oftana at Jason Perkins. Umaasa si Cone na pagbibigyan ng Hangzhou Asian Games Organizing Committee ang apela ng Philippine Olympic Committee (POC) na paglaruin sina Abueva at Perkins bilang kapalit nina injured Jamis Malonzo at Brandon Ganuelas-Rosser. Wala kasi ang pangalan nina Abueva at Perkins sa inisyal na listahan ng men’s basketball team na isinumite ng POC sa mga organizers."
1,"MANILA, Philippines — Unti-unti nang natatagpuan ng Gilas Pilipinas ang tamang kumbinasyon para sa 2023 Asian Games sa Hangzhou, China na magsisimula sa Setyembre 23. Nais ni Gilas Pilipinas head coach Tim Cone na makapasok sa podium sa Asian Games partikular na ang gintong medalya. Ngunit mas tinututukan ni Cone na mapalakas ang tropa para gumanda ang tsansa nito sa Asiad. “I kept saying our goal is to win a gold medal, but our focus is not worried about that medal right now. Our focus is what we do today, or what we do tomorrow, or what we do the next day,” ani Cone. Lumipat na ang Gilas Pilipinas sa Impact Sports Academy sa Calamba, Laguna para doon ipagpatuloy ang ensayo nito. “We really want to win the gold, but that’s not our focus at this point,” ani Cone. Pangunahing problema ng Gilas ang li­mitadong panahon ng paghahanda dahil magsisimula na ang basketball competitions sa Setyembre 26. Noong Lunes lamang nagsimulang mag-ensayo ang Asian Games-bound Gilas squad. Ilan sa mga nadagdag sina stars Calvin Abueva, Terrence Romeo, Moala Tautuaa at Jason Perkins. Malalim na ang karanasan ni Cone sa Asian Games dahil tinulungan nito ang Centennial Team na masungkit ang tanso noong 1998 edisyon. Ipaparada ng Gilas sina naturalized players Justin Brownlee at Ange Kouame, kasama sina World Cup veterans June Mar Fajardo at Japeth Aguilar, Scottie Thompson at Roger Pogoy. Nasa lineup din sina Chris Newsome at Calvin Oftana."
1,"MANILA, Philippines — Sa kabila ng masaklap na kampanya sa katatapos na FIBA World Cup, umangat ang Gilas Pilipinas sa pinakabagong ranking ng FIBA. Mula sa dating ika-40 puwesto, lumundag ito ng dalawang puwesto para okupahan ang ika-38 posis-yon sa FIBA ranking. Malaking tulong ang isang panalo ng Gilas Pilipinas sa limang pagsalang nito sa FIBA World Cup na ginanap sa bansa. Nagtala ang Pinoy cagers ng 21 puntos na panalo kontra sa China sa kanilang huling asignatura para magarbong tapusin ang kanilang kampanya tangan ang 1-4 marka. Malaki ang ini-angat ng reigning FIBA World Cup champion Germany na pinamunuan ni Dennis Schroder na sumulong sa Top 3 position. Kasalukuyang may 759.7 ranking points ang Germany. Matikas na winalis ng Germany ang lahat ng walong asignatura nito para masikwat ang kampeonato. Pinataob ng Germany ang Serbia sa gold-medal match. Sa kabila ng kabiguang makahirit ng medalya, nabawi ng Amerika ang No. 1 spot para ungusan ang Spain na nalaglag sa ikalawang puwesto. Tumapos ang USA sa ikaapat na posisyon matapos matalo sa Canada sa battle-for-bronze match sa FIBA World Cup. Umakyat ang Canada sa No. 6 spot mula sa dati nitong puwesto na No. 15. Pinakamalaking lundag din ang ginawa ng Latvia at South Sudan. Nasa ikawalo na ang Latvia mula sa dating No. 30. Ang South Sudan naman ay nasa No. 30 na mula sa dating No. 63. Ang Japan naman ay nasa ika-26 posisyon na habang ika-28 ang Lebanon. Laglag sa No. 29 ang China."
1,"MANILA, Philippines — Magandang panimula ang ginawa ng University of Santo Tomas matapos talunin ang University of Perpetual Help System Dalta, 25-12, 21-25, 25-15, 25-21, sa paghataw ng 2023 Shakey’s Super League (SSL) Collegiate Pre-Season Championship Season 2 kahapon sa FilOil Centre sa San Juan City. Humataw si super rookie Angeline Poyos, ang Best Outside Hitter sa nakaraang SSL National Invitationals kung saan kinuha ng Tigres­ses ang bronze medal, ng 20 points tampok ang 16 hits. “Medyo marami pang kailangang ipagpag, especially sa second unit,” wika ni coach Kungfu Reyes. Nag-ambag si Kyla Cordora ng 13 markers. Pinangunahan naman nina NCAA MVP Mary Rhose Dapol at Winnie Bedaña ang Lady Altas sa kanilang 11 at 10 ponts, ayon sa pagkakasunod. Kaagad kinuha ng UST ang 6-0 abante patungo sa panalo sa first set bago na­kabangon ang Perpetual sa second frame para tumabla sa 1-1. Sinelyuhan naman ni Poyos ang pagkopo ng Tigresses sa third set mula sa kanyang service ace hanggang tuluyan nang tapusin ang Lady Altas sa fourth set. Pupuntiryahin ng UST ang ikalawang sunod na panalo sa pagharap sa Letran bukas, samantalang haharapin ng Perpetual ang parehong koponan sa susunod na Lunes. Samantala, lalabanan ng University of the East ang Jose Rizal University ngayong alas-11 ng umaga kasunod ang salpukan ng Lyceum at San Beda sa alas-2 ng hapon. Sa huling laro sa alas-5 ng hapon ay magtutuos ang Arellano at Adamson."
1,"Nasa-sad naman kami para sa misis ni Alfred Vargas na si Yasmine Vargas sa kalbaryong dinaranas niya sa pagbubuntis niya sa kanilang ika-apat na anak. Sa kanyang latest Instagram post ay ibinahagi ni Yasmine na kinailangan niyang sumailalim sa isang operasyon para maiwasan ang premature delivery. “At 19 weeks I was diagnosed with a short cervix, it got shorter to only 2.5cm compared to the previous month which was at 3.8cm. I was prescribed progesterone, and was told to go back to modified bed rest and get regular ultrasounds to monitor the length. “A week later at my anomaly scan everything was going great. Baby A was perfect. “When they checked my cervix, it was at 2.8cm. Suddenly, it shortened to 2.3cm during a contraction. Slight funneling was also seen,” simulang kwento ni Yasmine. “I felt my heart sink to the floor and I just started crying and panicking. I was terrified and mad at myself. I wanted my body to work properly. I wanted my baby to be safe,” patuloy niya. Kaagad daw siyang dinala sa “hig risk pregnancy unit” ng ospital para matigil ang contractions at kinabitan ng iba’t ibang machines. “They rushed me to the “High Risk Pregnancy Unit” to stop the contractions. They hooked me up with different machines and did a series of tests. “They found out that I’m positive for Group B Streptococcus and they started giving me intravenous antibiotics,” pagbabahagi ni Yasmine. At dahil may history siya ng premature birth ay nagdesisyon na raw ang kanyang OB-gynecologist na sumailalim na siya sa cervical cerclage. “The next day our perinatologist checked my cervix again and it was at 2.8cm and it was closed. But because I have history of premature birth with Cristiano, and because of my contractions, my OBGYN decided that it was best to do the cervical cerclage (a treatment that involves temporarily sewing the cervix closed with stitches). They gave me the stitches the following day,” lahad ni Yasmine. Sa ngayon daw ay recovering na siya pero under bed rest pa rin for the rest of her pregnancy days. Ayon sa misis ni Alfred, ito na raw ang pinakamahirap niyang pregnancy so far at nagpapasalamat siya sa kanyang mister na laging nandiyan sa tabi niya, inaalagaan siya at parating nagbibigay ng lakas sa kanya. Matatandaang noong Hulyo ay inanunsyo ni Alfred na nagdadalang-tao si Yasmine at kasabay nito ay ipinagtapat ang delikadong pagbubuntis ng misis. “It’s her 4th pregnancy suffering with Hyperemesis Gravidarum all day with severe nausea and vomiting.She can’t even drink water nang hindi nagsusuka after. She lost several kgs in the first 3 weeks. “This is her 2nd pregnancy with GAD (Generalized Anxiety Disorder). And she experiences relentless anxiety and panic attacks (without any triggers),” ang pahayag ni Alfred sa kondisyon ng asawa."
1,"Kung hindi ko lang kaibigan si Jak Roberto, isa na ako magpu-push na maging totoo ang relasyon nina Barbie Forteza at David Licauco. Kinikilig pa rin ako sa tambalan ng dalawa. Ang galing magpanggap ni Barbie sa love­team nila ni David. Nasaksihan ko ito sa preskon ng Maging Sino Ka Man na pinagbibidahan ng dalawa na magsisimulang umere bukas, Lunes, Sept. 11, kaarawan ng dating Pangulong Ferdinand Marcos Sr. Sa trailer pa lang ay kinikilabutan kami sa ganda. Sa ilang pagtatambal nina Barbie at David ay naging kampante na sila. Gamay na gamay nila at isa’t isa. Pero pinagdiinan nina Barbie at David na alam nila ang boundaries ng bawat isa pagdating sa pribadong buhay. Malaki rin ang improvement ni David sa acting at ito ay ipinagmamalaki ni Gov. ER Ejercito at Jeric Raval na mga beteranong action stars. Ipinagmalaki nila na next Rudy Fernandez at Ace Vergel daw si David. Natawa nga ako sa comment ni Gorgy Rula na kung bakit daw sa mga patay ikinukumpara si David at hindi raw sa buhay gaya nina Sen. Bong Revilla or Sen. Robin Padilla. Oo nga naman. Kaloka. Kasama rin sa serye si Faith da Silva na umaarangkada na rin ang career. Grateful si Faith na mapasama sa project. Napapanood din siya sa TikToClock araw-araw bilang isa sa mga host."
1,"‘Di umepek sa digital... Mukha ngang makakabalik na si Willie Revillame sa free TV matapos niyang umalis sa AllTV,  at ‘di makabalik sa GMA 7 at TV5. Talagang ngang may negotiations na siya sa PTV 4, dahil nakasama niya dati sa ABS-CBN at maging sa TV5 ang general manager ngayon ng government station, si Anna Puod. Sinabi ni Anna na nang maging GM nga raw siya ng PTV, at napag-usapan na nila ni Willie ang posibleng pagbabalik noon sa free TV, pero may duda raw si Willie sa reach ng government station. Pero ngayon kausap na rin nila si Jose Policarpio na siyang presidente ng IBC 13, na alam naman nating under government control pa rin dahil nakuha iyan ng PCGG, mukhang nagkakasundo sila sa simulcast ang show ni Willie sa PTV 4 at sa Channel 13, pero hindi siya babangga sa noontime slot kundi 5:00 to 6:30 ng hapon. Bale siya ang pre-programming ng kanilang evening newscast. Magandang bukas na iyan para kay Willie na matagal din namang na-miss ng mga walang internet simula noong umalis siya sa GMA. Hindi rin naman kasi siya masyadong nasundan sa AllTV na noon ay naka-test broadcast pa lamang. Ang magiging problema lang ni Willie ay ang kakulangan ng equipment ng IBC 13 na napabayaan nang husto simula nang i-sequester iyon ng PCGG. Iyong PTV 4 naman ay medyo naiwan din ng panahon, dahil sa kakulangan ng budget. Marami nga silang mga tauhan na nag-alisan na sa network dahil sa ilang problema, at wala ring makabagong equipment. Pero kung papasok nga sa dalawang istasyong iyan si Willie, aba malalagay sila ulit sa mapa ng telebisyon. Ang aabangan ngayon ay kung makakatulong siya na magkaroon ng rating ang dalawang government network dahil ganyan din ang sinabi niya noon sa ALLTV. Ngayon masasabing maiikot na talaga lahat ng network sa Pilipinas. Lovelife ni KC, pinakikialaman nga ba? Sumisingaw na ang mga problema sa pagitan nina Sharon Cuneta at KC Concepcion. Ganoon din naman ang naging dahilan ng pag-unfollow ni KC sa kanyang stepfather na si Kiko Pangilinan at stepsister na si Frankie Pangilinan. Talagang hindi naman lihim na matagal na ring may samaan ng loob ang mag-ina. Ngayon ang tila pinag-ugatan naman ng lahat, hindi raw pabor pati sina Kiko at Frankie sa boyfriend ni KC Na si Mike Wuethrich. Kung bakit ay hindi natin alam. Ang sinasabi naman ni KC, nasa tamang edad na siya at alam na niya kung ano ang kanyang ginagawa. Sabi pa nga niya in the past lagi naman siyang sumusunod kung ano man ang kagustuhan ng kanyang pamilya. At saka bakit nga naman pakikialaman pa nila ang lovelife ni KC eh nasa edad na rin naman iyon. ‘Yan ay kung totoo ngang ayaw nila Sharon sa boyfriend nito ngayon. Aiko, naangasan sa isang aktor na katrabaho ni Andre?! Pinag-uusapan nila na masyado raw mayabang ang isang actor kaya nga pati si Aiko Melendez ay hindi nakapagpigil na mag-post ng mga bagay-bagay tungkol doon. Pero inalis din naman daw ni Aiko dahil marahil ay napakiusapan siya ng anak na si Andre Yllana na huwag na lang kumibo. Kasama kasi ni Andre sa isang show ang actor na tinutukoy ni Aiko na “wala ka pa namang napapatunayan kahit na sa sarili mo.” Maraming nagsasabing may kayabangan nga raw ang actor, at medyo mabigat kung magsalita kaya hindi nabibigyan ng break dahil marami nga rin ang inis sa kanya. Pero may mga nagsasabi namang mabait siya at minsan ay misunderstood nga lang. Tipo lang daw maangas talaga ang dating pero mabait naman iyon. Pero may mga kasama siya sa dati nilang network na nagsasabing mahirap talaga siyang kausap, at masyadong mataas ang tingin sa kanyang sarili."
1,"Malapit na bang ikasal si Angelica Panganiban sa fiancé niyang si Gregg Homan? Kasalukuyang nasa Australia sina Angelica at Gregg with their loved ones, at doon nag-celebrate ng birthday niya si Gregg. Sa birthday greetings ni Angelica kay Gregg, last Thursday, Sept. 7, which she shared sa kanyang Instagram page, sinabi niyang she looks forward to tying the knot with her fiancé na tinawag niyang her “forever.” Ipinakita rin niyang kasama sa photo ang daughter nila ni Gregg na si Amila Sabine na tinatawag nilang Bean. “Happy birthday to my forever, the best teammate ever. I love doing life with you and I can’t wait to make it official. Wuv you dada,” dagdag pa ni Angelica. Jean, naghihintay ng tamang lalaki Matagal-tagal ding hindi napanood si Jean Garcia sa mga teleserye ng GMA, pero ngayon nagbabalik siya sa special limited series na Maging Sino Ka Man, na magtatampok kina Barbie Forteza at David Licauco. Gagampanan niya ang mother ni Barbie. Second time na nila ni Barbie magkasama sa serye, una rito ay sa Half-Sisters. Kaya nang mag-guest si Jean sa Fast Talk with Boy Abunda, ang natanong sa kanya ni Boy ay ang pagiging single niya, kung happy raw siya sa kanyang sitwasyon? “Yes, at ang pinakamasayang parte ng pagiging isang single ay wala siyang ibang inaalagaan,” sagot ni Jean. “Sarili mo lang ang aalagaan mo at iyong mga tao lamang na gusto mo talagang alagaan. Ang ayaw ko ay iyong mga lalaking very childish at matitigas ang mga ulo.” Sa tanong kung gaano kasaya si Jean ngayon, ang sagot niya “10.” Ipina-complete naman ni Boy kay Jean ang “Maging sino ka man,” sagot ni Jean: “Maging Sino Ka Man nandito lang ako, naghihintay. Sana dumating ka na sa lalong madaling panahon.” Tomorrow, Sept. 11, ang world premiere ng Ma­ging Sino Ka Man sa GMA 7, 8:00 p.m. pagkatapos ng 24 Oras at sa GTV, at 9:40 p.m. Julie Anne, natupad ang pangarap sa Israel Very busy ang schedules ni Limitless Star Julie Anne San Jose. Kababalik lamang niya from Canada for a series of shows doon with boyfriend Rayver Cruz kung saan naunang bumalik si Rayver, dahil may sinimulan na itong bagong afternoon prime series sa GMA Network, kaya naiwan si Julie dahil may dalawa pa siyang shows na tinapos. Pero muling aalis sina Julie at Rayver for a two-day shows sa Israel. Dream come true pala iyon kay Julie Anne, na makapunta sa Israel, dahil nasa bucket list daw niya ang makabisita sa Holy Land sa Israel. Kaya tiyak daw na after nilang mag-show, lilibutin nila ang Holy Land bago bumalik ng Pilipinas. Tatapusin muna ni Julie Anne ang taping ng The Voice Generations na she is one of the coaches, with Chito Miranda, Billy Crawford and SB19 Stell Ajero. Hosted by Kapuso Primetime King Dingdong Dantes, napapanood ang singing competition every Sunday, 7:00 p.m. sa GMA 7, pagkatapos ng BBLG (Bubble Gang)."
1,"Inilahad ni Barbie Forteza na hindi niya mapapantayan ang Megastar na si Sharon Cuneta sa pagganap nito sa pelikulang Maging Sino Ka Man, sa kanilang TV version  ni David Licauco. Inamin ni Barbie na iba ang kanyang magiging atake bilang si Monique, na iba sa ginawa ni Sharon sa pelikula. “Hindi naman po siya conscious effort na ibahin, kasi definitely iba po talaga ‘yung magagawa ko dahil wala naman talagang makakapantay sa ating Megastar,” sabi ni Barbie, na kinumpirma na Sharonian ang kanyang ina. “So ako na lang po siguro, pressure on my part na hindi nila makita si Klay, hindi dahil sa para ma-compare roon sa original, kasi walang taong magko-compare, hindi siya ka-compare compare,” sabi pa ng Kapuso actress. Ang tinutukoy na “Klay” ni Barbie ay ang kanyang karakter sa hit Kapuso historical portal fantasy series na Maria Clara at Ibarra, na isang Gen Z na pumasok sa mundo ng Noli Me Tangere at El Filibusterismo. Naging patok sa netizens ang love team nila ni David Licauco sa series, kung saan gumaganap si David bilang si Fidel na matalik na kaibigan ni Crisostomo Ibarra. Bilang paghahanda sa TV remake, sinabi ni Barbie na pinanood niya ang pelikula nina Sharon at Robi Padilla na ipinalabas sa mga sinehan noong 1991. Ginagampanan ni David ang karakter bilang si Carding, na ginampanan sa movie version ni Robin. Mapapanood na ang Maging Sino Ka Man sa Setyembre 11 sa GMA Tele­babad Ben&Ben, may mensahe sa liwanag Isang liham ang ibinahagi ng bandang Ben&Ben para sa kanilang mga tagahanga sa social media na tinatawag nilang Liwanag. Matatandaang Setyembre 2020 nang ianunsiyo ng grupo na Liwanag ang itatawag nila sa kanilang fandom. “Gusto naming sabihing, proud kami sa kung papaano mo salubungin ang tamis at pait ng buhay! Nakakahangang makita kung pa’no ka magpakatatag, magpakatotoo, at higit sa lahat, kung pa’no ka magmahal at mag-alay ng sarili. “Ang dami naming natututunan sa inyo. “Maraming maraming salamat sa pagpunta sa mga shows, pakikinig ng mga awitin, pagbili ng merch, pag-vote sa amin online at lahat ng iba pang paraan ng pagpakita ninyo ng suporta. Ramdam namin ang pagmamahal niyo, lagi’t lagi. “Salamat sa pagkapit kahit na may mga pagsubok, sa’n man sa buhay galing ‘yung mga ‘yun. “Saan man tayo dalhin ng buhay at ng mga pangarap natin, gusto naming sabihing, lagi’t laging magiging magkaugnay ang mga puso natin. Sa bawat liriko at nota ng mga kantang sinusulat at inaawit, kayo ang nasa puso’t isipan namin. We will always work our hardest and make you proud! Let’s reach new heights together,” bahagi ng mensahe ng grupo na binubuo nina Miguel, Paolo, Pat, Agnes, Poch, Keifer, Andrew, Jam, at Toni. Kabilang sa mga pinasikat nilang awitin ang Leaves, Maybe the Night, Pagtingin, Kathang Isip, Lifetime, at Upuan. Ang Ben&Ben ay masasabing sumikat sa digital era."
1,"Patay sa pananaksak ang isang lalaki nitong Biyernes matapos pagsasaksakin sa Baseco Compound sa Maynila. Ayon sa ulat ni Nico Waje sa ""24 Oras Weekend,"" naniniwala ang mga awtoridad na posibleng may kinalaman sa ilegal na droga ang krimen. Base sa kuha ng CCTV, 10:45 p.m. noong Biyernes, dalawang lalaki ang nakitang nagtatalo sa Baseco Compound. Lumalabas na tila may gustong kunin yung isa sa bulsa ng kasama niyang naka-itim.Biglang naglabas ng kutsilyo ang unang lalaki at pinagsasaksak ang lalaking naka-itim. Sinubukan pa nitong manlaban ngunit tuluyang bumulagta rin. Itinihaya pa siya ng suspek bago ito umalis. Patay ang biktima na si Romeo Raneses.""Ito hong suspek may kinukuha sa biktima at makikita, lumalabas po sa initial investigation po e doon sa area may nakita pong isang tube na ginagamit sa paggamit ng methamphetamine hydrochloride o suspected shabu. Nakita po natin sa kanya yun,"" ani Police Lieutenant Colonel Emmanuel Gomez, Station Commander, Baseco Police.Sa tulong ng CCTV, nakilala ang suspek. Ayon sa pulisya, kilala siya sa lugar sa paggawa ng iba't ibang krimen.""Meron po siyang pagbebenta po ng droga, ng solvent. Meron din po siyang panghoholdap. Nai-involve po sa series of robberies po. At ito pong huli meron po yang asuntong at kalalabas lang po,"" ani Gomez. Nang mahuli ang suspek sa kanyang bahay, nililinis pa nito ang dugo mula sa pananaksak. Kasalukuyang nasa kustodiya na ng Manila Police Homicide Section ang suspek at sasampahan ng kasong murder. Hindi na nagbigay ng pahayag ang suspek. — Sherylin Untalan/BM, GMA Integrated News"
1,"Aminado si dating world super flyweight champion Jerwin Ancajas na matindi ang inabot niyang body shot mula kay WBA world bantamweight champion Takuma Inoue sa kanilang sagupuan nitong Sabado.Itinigil ng referee ang laban sa ika-siyam na round matapos mapaluhod si Ancajas at hindi na makalaban makaraang tamaan ni Takuma ng body shot.Ito ang unang pagkatalo ng 32-anyos na si Ancajas sa pamamagitan ng pagtigil ng referee sa kaniyang 40 laban.Sa Youtube video na Sparring Sessions by JM Siasat, ikinuwento ni Ancajas na plano sana niyang pasukuin si Takuma, kapatid ni Inoue, sa pamamagitan din ng body shot na ilang beses niyang ginawa at tumama.""Dahil sa focus ko na matamaan siya ng body shot, ako talaga ang nagitnaan [sa katawan] ,"" ani Ancajas, na may record ngayon na 34-4-2, at may 23 knockouts.Kuwento pa sa Pinoy boxer, kaya niyang tanggapin ang mga body shot sa gilid pero ngayon lang siya tinamaan ng sentro sa gitna.""Yung timing nandoon, gitnang-gitna talaga yung ano. Kung gilid kaya 'yon... yung gitna first time kong tamaan sa gitna. Siguro naging pabaya ko rin [kasi] gusto kong makatama nang maganda sa kaniya, na-counter ako,"" paliwanag niya.Patuloy pa ni Ancajas, naramdaman niyang bumigay ang katawan niya nang tamaan na siya sa gitna ng sikmura.""Pagkatama biglang breakdown kaagad yung katawan ko...yung hininga ko parang naputol. Gusto ko sanang kayanin, tumalikod ako saglit para ihabol yung hininga ko, yung paghabol ko down talaga yung katawan ko,"" ayon sa kaniya.Sa nakaraang apat na laban ni Ancajas, mula noong 2022, isa lang ang kaniyang naipanalo kontra kay Wilner Soto noong nakaraang Hunyo.Ipinapaubaya naman ni Ancajas sa kaniyang trainer at manager na si Joven Jimenez, at kay MP Promotions President Sean Gibbons kung ano susunod niyang gagawin. —FRJ, GMA Integrated News"
1,"Timbog ang isang lalaki sa Maynila matapos niyang makailang ulit umanong gahasain ang mga menor de edad na kapatid ng kaniyang dating nobya.Sa ulat ng 24 Oras Weekend nitong Sabado, lumabas sa imbestigasyon ng kapulisan na nagsimula ang pang-aabuso ng suspek sa mga biktima noon pang 2022.Gayunman, noong isang taon lamang natuklasan ng pamilya ng mga biktima ang ginawang pang-aabuso umano ng lalaki.Nang isailalim sa medico legal ang mga bata, doon nakumpirmang nagahasa sila.Mariing itinanggi ng suspek ang mga paratang, at iginiit na na-brainwash lamang ng kaniyang ex ang mga bata.Nakabilanggo sa Malate Police Station ang akusado, na nahaharap sa patong-patong na reklamo. — Jamil Santos/DVM, GMA Integrated News"
1,"Nananatiling mailap ang mahigit P151 milyong jackpot prize sa Ultra Lotto 6/58 matapos na walang manalo sa draw nitong Biyernes, Pebrero 23, 2024.Sa website ng Philippine Charity Sweepstakes Office (PCSO), nakasaad na ang lumabas na kombinasyon ng mga numero sa naturang draw ay 29-55-36-58-10-50, na may kabuuang premyo na P151,920,834.00.Sa Facebook page na PCSO Games Online Hub, nakasaad na mayroong 13 mananaya ang nanalo ng 2nd prize na may premyong P120,000.00.Huling napanalunan ang jackpot sa Ultra Lotto 6/58 noong December 29, 2023 na may premyong P571 milyon.Samantala, wala ring nanalo sa kasabay na draw nitong Biyernes na Megalotto 6/45.Ang mga lumabas na mga numero ay 33-27-29-26-45-04, ay may premyong P64,871,617.60.Mayroong 17 mananaya ang nanalo ng 2nd prize na may premyong P32,000.00.LOTTO RESULT HERE:-- FRJ, GMA Integrated News"
1,"Palaisipan sa mga opisyal ng isang barangay sa Tondo, Maynila kung ano ang pakay ng ilang lalaki na nahuli-cam na paglabas-pasok sa isang manhole.Sa ulat ni Mark Salazar sa GMA News 24 Oras nitong Biyernes, sinabing dakong 8 pm nang makuhanan sa CCTV camera sa Herbosa noong Pebrero 18 ang pagpasok ng dalawang lalaki sa manhole, habang may limang lalaki na tila nagsilbing lookout.Noong Pebrero 21, dalawang lalaki ang nakitang lumabas sa naturang manhole dakong 5 am, at kinalaunan ay may apat na lalaki rin na lumabas mula sa butas sa kaparehong araw.“Ano nga bang purpose? Ang thinking namin before baka ito yung mga group na gumagawa ng mga tunnel. Termite gang? Yun mga ganun. Yung pawnshop nag-alarm mga 12 a.m., then 1 a.m. lumabas yung tao [ng manhole] kaya lumalakas ang ano namin sa intensyon nila sa pagpasok sa tunnel sa drainage na yun,” sabi ni Barangay 83 Chairman Eugenio Santiago.Palaisipan din kung papaano nagkasya sa mga lalaki sa loob ng manhole na one by two feet ang bukana at mahigit two feet ang lalim.“Ang drainage na 'yan, ang gitna nyan malaki. Ang intindi ko, kaya mong tumayo. May ginawang drainage diyan dati na makakatayo ka sa laki ng butas,” sabi ni Santiago.Walang nadakip sa mga lalaki nang magsagawa ng imbestigasyon. Pero may nakitang mga gamit sa loob ng manhole gaya ng lagaring bakal, martilyo, chain pulley, ay ilang bundle ng copper wire.“Parang ang ano ko lang wires lang talaga ang target nila. Wala kasi silang pang ano ng semento pangtistis ng bato, pangbutas ng wall,” paliwanag ni Santiago.“Ngayon, nagga-gather din ako ng mga information sa mga kapwa ko chairman na naka experience na ng ganyang klase ng pagpasok sa drainage na ang purpose ay wire dati ng PLDT tina-target nila yung abandoned,” dagdag niya.Dahil sa insidente, naghigpit na rin ang barangay sa pagbabantay sa mga manhole sa kanilang lugar. — FRJ, GMA Integrated News"
1,"Sa kulungan ang bagsak ng isang lalaki matapos siyang maaktuhang nagnanakaw ng takip ng manhole sa Maynila. Ang suspek, nakuhaan din ng sumpak o improvised shotgun at isang bala.Sa ulat ni Jhomer Apresto sa Unang Balita nitong Biyernes, sinabing inaresto ng mga tauhan ng Manila Police District ang suspek, na dati na ring nagnanakaw umano ng mga takip ng manhole sa iba’t ibang lugar sa Malate.Inilahad ng pulisya na naaktuhan ng mga tauhan ng Barangay 733 ang pagnanakaw ng suspek.Pagkakuha sa manhole, inilagay ito ng lalaki sa kaniyang trolley para hindi mahalata. Gayunman, nakita na siya sa akto ng mga taga-barangay bago pa niya ito ipinasok sa loob.Ngunit hindi agad nalapitan ang lalaki matapos siyang makitaan din ng sumpak.Nadisarmahan ang lalaki pagkarating ng pulisya.Umamin ang suspek sa kirmen, ngunit itinangging siya ang nagnanakaw ng mga takip ng manhole sa iba pang mga barangay.“Nangailangan lang po kaya ko po kinuha ‘yun,” sabi ng suspek.Ibebenta sana ng suspek sa junk shop ang manhole sa halagang P300.Nakasaad sa batas na mahigpit na ipinagbabawal ang pagnanakaw ng mga government property na ginagamit para sa kaligtasan ng publiko tulad ng mga takip ng manhole, railings, signages, at iba pa.May parusa itong pagkakakulong na aabot sa 30 taon at multang hindi lalampas sa P300,000.Maaari ring makulong at magmulta ang sinumang bumibili ng mga naturang gamit.Sasampahan na ng reklamong theft at paglabag sa Comprehensive Law on Firearms and Ammunition  ang suspek.—Jamil Santos/AOL, GMA Integrated News"
1,"Mahilig ka bang tumingala sa langit para pagmasdan at masilayan ang buwan at mga bituin…maging ang ibang planeta sa kalawakan?Pwede mong makita ang mga iyan ng mas malapit, malinaw at detalyado!Para mas mapalapit at mahikayat ang kabataan sa science at astronomy, libre ang stargazing o telescope viewing sa PAGASA Astronomical Observatory at ang planetarium show sa PAGASA Planetarium ngayong National Astronomy Week o hanggang ika-24 ng Pebrero, Sabado.Bagaman sa pagbabago raw ng panahon na nariyan na ang light at air pollution, maari pa rin naman daw ituloy ang interes sa stargazing. ""Kaya pa rin po naman kasi nakikita pa rin po natin yung moon natin and other planets,"" ani Allan Julius Alcaraz ng PAGASA Astronomical Observatory. ""Ang nagiging problema lang natin dito yung mga constellations. hindi na natin sila medyo nakikita. Maganda kung nasa province tayo, sa beaches, sa mga bundok kitang kita natin yung constellations.''Ang PAGASA Astronomical Observatory ay nasa loob ng campus ng UP Diliman sa Quezon City. Ang PAGASA Planetarium naman ay nasa loob ng PAGASA Science Garden sa Miriam Defensor Santiago Avenue (ang dating Agham Road), sa Quezon City rin.Ayon sa Facebook page ng PAGASA, kailangan lang mag-email ang mga interesadong pumunta sa libreng planetarium show at telescope viewing. Bawal ang walk-in.Ilang enthusiasts ang nagtungo sa observatory, para raw madagdagan ang kanilang kaalaman at masilayan ang ganda ng kalawakan.Si Jonie, isang enthusiast, sinilip sa telescope ang buwan at planetang Jupiter.Aniya, “Matagal ko nang tinitignan itong mga ito na naked eye lang, gusto ko ma-experience na naka- zoom in. Ngayon nakita ko yung Jupiter saka yung buwan, sana yung susunod yung Venus naman at Mars. Maganda, maganda. Masaya.”Si Aldrin—na taga Plaridel, Bulacan pa—sinadya rin ang observatory para makisilip sa kanilang telescope.""Sort of release ng stress kasi ang ganda ng view,"" sabi niya. ""Parang nakaka-humble po siya kasi we are part of something bigger and ang ganda ng creation ni God.""  Ang isa pang nakilala namin sa observatory, si Job, may dala pang sariling telescope!Nitong pandemic daw nagsimula ang kanyang interes sa astronomy at stargazing.Buti na lang daw sinuportahan siya ng kanyang pamilya sa kanyang interes; para sa kanya kasi mahal na hobby ang stargazing. ""For the average Filipino, definitely it would hurt their bank account. It will hurt their pocket because this telescope is like P26,000 and that’s like a discounted price. It’s quite an investment if you really want to dedicate yourself in astronomy as a hobby and as a career,” aniya.Sulit naman daw ang gastos sa ganda ng makikita sa kalawakan.Pero para kay Alcaraz, ""Meron naman po kayong mabibili na maliliit na telescope sa online, sa mga department store, kung hobby lang naman. Hindi naman ganun kamahal. Pumunta na lang po kayo rito, P25 lang naman per head."" — BM, GMA Integrated News"
1,"Hindi na lang ang mga naiiwang gamit sa loob ng sasakyan ang pinupuntirya ng mga kawatan kundi maging ang mga computer box ng mga sasakyan na automatic.Sa ulat ni Emil Sumangil sa GMA News ""24 Oras"" nitong Huwebes, makikita sa kuha ng CCTV camera ang ginawang pagpuntirya ng kawatan sa computer box ng isang kotse na nakaparada sa labas ng bahay ng may-ari ng sasakyan. Ayon sa may-ari ng kotse na si Aaron Enecuela, nakita na lang niya na basag ang salamin ng kaniyang kotse at wala na ang computer box, na nagsisilbing ""utak"" ng mga automatic na sasakyan para tumakbo.“Nagulat po kami kasi ang ninanakaw karamihan is gamit sa loob ng sasakyan. Nakakadismaya. Hassle din, ito gamit ko sa work eh,” ayon kay Enecuela.Ayon sa PNP Highway Patrol Group Task Force Limbas, pinag-iinteresan ng mga kawatan ang computer box ng mga sasakyan dahil mataas ang demand nito na nabibili ng mula P20,000 hanggang P100,000 depende sa modelo ng sasakyan.“Malaki ang halaga kapag bibilhin sa regular market, so ang iba natin kababayan, nag re-resort doon sa clandestine o black market. Ibinebenta na po 'yan online, kaya nahihirapan tayo na i-trace kung saan ang source,"" ayon kayPNP-HPG Task Force Limbas chief Police Colonel Joel Casupanan.""Yung computer box is serialized din po yan, ganun pa man, marami tayong kababayan, electronically magagaling, namamanipulate nila yung mga ganyan parts ng sasakyan,” dagdag niya.Payo niya sa mga may sasakyan, siguraduhin na ligtas ang sasakyan sa lugar na pagpaparadahan.Patuloy pang hinahanap ang suspek na nakuhanan ng CCTV camera.-- FRJ, GMA Integrated News"
1,"Kinaaliwan ng netizens ang isang Beagle dahil sa pagiging bukod-tangi nito na loyal at sweet sa kaniyang mga fur parent sa Pasig City. Ang aso, binansagang si “Atingting” dahil sa kaniyang pagiging demanding sa atensyon.Sa ulat ng Balitanghali nitong Huwebes, sinabing siyam ang alagang aso ng fur parents na sina Mark at Mary Ann.Mapapanood sa kanilang video ang Beagle na si Athena, na clingy na adopted sister ng “Beagle Pawmily.”Tila bawal tumingin sa ibang aso si Mark, dahil gusto ni Athena na sa kaniya lang ang mga yakap.Kung minsan ay aalis, pero bumubuwelo lang pala si Athena para sa isang sweet kiss.Ayon kina Mark at Mary Ann, malambing lahat ang siyam nilang Beagle, ngunit ibang usapan si Atingting.Sang-ayon naman dito ang netizens, dahil milyon milyon na ang views sa Tiktok ng videos ni Athena at ang kanilang “Beagle Pawmily.” —Jamil Santos/LDF, GMA Integrated News"
1,"Nabahala ang mga pasahero ng United Airlines matapos nilang makita na nasira ang pakpak ng sinakyan nilang eroplano habang nasa ere sa Amerika.Sa ulat ng GMA Integrated Newsfeed, sinabing nagmula ang Boeing 757-200 sa Boston at papunta sana sa San Francisco.Ngunit makalipas lang ang ilang saglit nang mag-take off ito, may napansing kakaiba ang ilang pasahero sa eroplano.Isa sa mga pasahero ang nag-post online na nasira ang pakpak ng eroplano.“All of a sudden, I heard this incredible metallic vibration I’ve never heard before. I woke right up and I went, ‘What is that?’” sabi ng pasaherong si Kevin Clarke.Agad iniulat sa piloto ang insidente, kaya nag-emergency landing sa Denver ang eroplano.Nasa maayos na lagay naman ang lahat ng 165 na sakay ng eroplano at pinalipat sila ng flight.“United flight 354 diverted to Denver to address an issue with the slat on the wing of the aircraft. The flight landed safely and we arranged for a different aircraft to take customers to their destination, which arrived in Boston later that night,” saad ng United Airlines sa kanilang pahayag.Nagsasagawa na ng imbestigasyon ang Federal Aviation Administration ng Amerika sa insidente.Matapos ang insidente, nanawagan ang ilang grupo sa mga awtoridad na muling suriin ang manufacturing process ng Boeing, kasama na ang safety practices nito. —VBL, GMA Integrated News"
1,"Sa patuloy na paglaganap ng mga transaksyon online, nauuso ngayon ang mga ""tasking"" scam, o pag-aalok ng online job na madaling kumita, ngunit maglalaho na ang mga scammer kapag malaki na ang investment ng biktima. Paano nga ba nila ito ginagawa at paano ito maiiwasan?Sa “Unang Hirit” nitong Huwebes, ipinakilala si Gene Pauline Anchorez, isang nabiktima ng tasking scam.Ayon kay Anchorez, unang nagpakilala ang mga scammer sa isang online messaging platform at inilahad kung saan silang kumpanya.Sunod nilang idedetalye ang mga “test task” sa kanilang potensyal na mga biktima.“Magtataka ka po talaga kung saan nila nakukuha ‘yung number mo. And then, sasabihin nila ano ‘yung klase ng trabaho, magkano ‘yung kitaan. And then, tatanungin ka muna nila kung game ka,” sabi ni Anchorez.Kapag nakumpleto na ng biktima ang tatlong test task, bibigyan nila ito ng bonus para mahikayat siyang tumanggap pa ng karagdagang task.Ayon kay Anchorez, inalukan siya ng mga scammer ng P1,500 hanggang P3,000 na kita kada araw.“Actually, wala na nga pong interview na nangyari kaya super bilis lang ng transaksyon,” sabi ni Anchorez.Kung kaya naman pagkatapos lang ng 10 minuto, kumita na si Anchorez.Bago nito, nabiktima na rin si Anchorez ng investment scam.Hinikayat siya noong mag-invest ng P2,500, ngunit higit pa sa doble ang ibinalik sa kaniya.Binigyan muna si Anchorez ng anim na task. Sa ikapito niyang task, binigyan na siya ng “opportunity” ng pagdoble ng kaniyang investment.“Pili lang kayo kung ano yung plan na gusto ninyo. So, meron doon, from P1,000, gagawin nilang P2,000. Hanggang P8,000, gagawin nilang P15,000, P16,000, P20,000.”Ngunit nang magbigay na si Anchorez ng P30,000, bigla nang nawala ang mga scammer.Ayon kay Jocel de Guzman, co-founder and co-lead convenor ng Scam Watch Philippines, “prevention” ang kanilang paraan para balaan ang publiko tungkol sa task scam.Artificial intelligence ang ginagamit ng mga scammer para makapili sila ng mga random number.Magbibigay din sila ng mga address para patunayang totoo sila.“‘Pag nandu’n ka na sa chat group, ang dami na hindi lang ikaw, palalabasin nila na ‘Okay, task completed.’ Tapos ‘pag china-chat mo ‘yung iba, hindi ka nila sasagutin. Kasi, lahat ng mga nandu’n sa chat group na ‘yun, para iparamdam na hindi ka nag-iisa, ay mga kasabwat din,"" sabi ni de Guzman.Kapag nag-level up na ang biktima, pataas nang pataas din ang perang hihingiin sa kaniya.“Ang pagkakaiba nito sa mga ibang text scam or messaging scam, nakakatanggap ka ng pera,” patuloy ni de Guzman.“Lahat ng trabaho na natatanggap niyo sa text, lahat ng job scam na hindi niyo naman hinahanap, ‘yung dumating sa 'yo, ‘yung dumating sa phone mo, scam po ‘yun. Kasi kung maghahanap ka ng trabaho, either pinopost po nila 'yan sa Facebook page nila or sa mga website nila. Pero ‘yung darating po sa inyo, ‘yung darating sa inyo ang trabaho, scam na po ‘yun,” dagdag niya.“Let's say nakuhanan ka na ng pera, kahit na ma-report mo ‘yan, more likely, hindi mo na mare-recover ‘yung pera mo,” sabi ni de Guzman.""'Yung attitude na itinuturo namin, 'yung unang-una dyan, mang-snob. Kasi 'pag hindi mo naman talaga hinahanap at dumating sa 'yo, dapat isnabin mo na. Kasi sa panahon ngayon, dapat mag ingat tayo. So, kahit na opportunity 'yan, na biglang dumating sa cellphone mo, guaranteed po scam 'yan,"" paalala ni de Guzman. —VBL, GMA Integrated News"
1,"Naging dagok sa isang pamilya ang biglaang pagpanaw ng pinakamamahal nilang pusa na inakala nila noong una na nagsusuka lang ng hairball, ngunit na-choke na pala.“Natutulog si daddy, natutulog din si mommy. Parang may narinig pa raw silang nagcho-choke, pero hindi nila masyadong pinansin,” salaysay ni Paula Dahlia Mendoza, furmom ni Fredo, sa ulat ng GMA Integrated Newsfeed.Ayon kay Mendoza, inakala nilang normal lamang ito dahil ito ang kadalasang ginagawa ng kanilang mga alaga.“Parang normal ‘yun sa lahat halos ng pets namin na nagsusuka sila kasi nga nire-release nila ‘yung mga hair. Tapos pagpasok ng kapatid ko, si Abi, the usual na binabati niya lang si Fredo,” sabi niya.Ngunit nang hawakan ng kaniyang kapatid si Fredo, hindi na ito kumikilos.Tinangka pa nilang i-revive si Fredo ngunit kalaunan, dinala na nila ito sa beterinaryo.Pagkaraan ng ilang oras, natanggap ni Paula ang tawag mula sa kaniyang ama na pumanaw na si Fredo.Sinabi ng doktor na posibleng na-choke sa pagkain si Fredo at nabarahan ang daluyan ng hangin nito.“Saan akong banda nagkulang dito? I really don’t want to blame myself, of course, or ‘yung family ko. Bakit hindi nmin inilabas si Fredo agad nu’ng nangyari ‘yun?” sabi ni Mendoza.Ilang linggo na ang dumaan mula nang mamaalam si Fredo, ngunit masakit pa rin sa pamilya Mendoza ang nangyari.Lagi nilang kasalo sa hapagkainan si Fredo. Ngunit ngayon, sa larawan na lang nila ito makikita.Hindi pa rin nila inililigpit ang ilang kagamitan ni Fredo. Kung minsan, pinagmamasdan na lamang nila ang mga ito.Pitong taong naging “baby” ng pamilya Mendoza si Fredo kaya ganoon na lamang ang sakit ng kanilang pamamaalam sa pusa.“Sabi ng family ko, kahit gaano kaikli ‘yung seven years, sobrang napasaya kami ni Fredo,” sabi ni Mendoza.Babaunin ng pamilya Mendoza ang mga masasayang alaala ni Fredo.“Mag-isa lang si Fredo, never siyang mapapalitan. Kahit magkaroon ka pa ng bagong pets. I mean, kapag nawala siya, a certain part of your system, ‘yung part ng kaluluwa mo, ng pagkatao mo, nawala rin,” sabi ni Mendoza. — RSJ, GMA Integrated News"
1,"Matapos ang mahigit dalawang buwang pagtatago, timbog sa Bacoor, Cavite ang isang mangingisda na wanted matapos tangkang patayin ang kaniyang kapitbahay na ninakawan siya umano sa San Mateo, Rizal.Sa ulat ni James Agustin sa Unang Balita nitong Huwebes, sinabing nahanap ng Quezon City Police District ang 33-anyos na suspek na may warrant of arrest para sa kasong attempted murder.Nobyembre noong nakaraang taon nang mangyari ang krimen sa San Mateo, kung saan sugatan ang kapitbahay ng lalaki.Ayon sa pulisya, nagawa ng suspek ang krimen matapos siyang nakawan ng biktima ng P1,500.Ngunit tumanggi ang suspek na nagtago siya, at wala rin siyang alam na may warrant laban sa kaniya.Gayunman, inamin niyang sinaksak niya ang kaniyang kapitbahay.“Ninakawan po ako noong time na ‘yun. Tapos ilang linggo ko siyang pinagbibigyan ako kahit pakonti-konti, hindi niya ako binayaran,” sabi ng suspek. —Jamil Santos/ VAL, GMA Integrated News"
1,"Isang babae ang inaresto sa Las Piñas City dahil umano sa panloloko sa isang online seller gamit ang mga pekeng resibo.Ayon kay Police Captain Marlon Flores, team leader ng Manila Police District Anti-Cybercrime Team, isang entrapment operation ang ikinasa laban sa suspek na si Alyas Sofia Lim.Aniya, nag-ugat ang operasyon matapos ireklamo ang suspek ng biktimang si Camille Arcibal, isang online seller sa Maynila na nagbebenta ng mga imported na produkto.Ayon sa biktima, noong Oktubre pa nila customer ang suspek na hindi nila inakalang scammer pala“Marami kaming transaction, kunwari ako po yung owner, ako din 'yung nago-online selling. So ngayon 'yung transaction, 'yung payment 'di ko na siya namo-monitor kasi una puro P2,000,” kuwento ng biktima. Galante rin daw ang suspek at nagpapadala pa ng pang-meryenda sa kaniyang mga admin. Ito raw ang dahilan kaya hindi siya pinaghihinalaan ng mga admin.Pero nitong Pebrero ay mapansin ni Arcibal na naloloko na pala siya ng suspek. Nalaman daw niyang wala palang perang pumapasok sa kaniyang bank account hanggang sa lumobo na sa mahigit P200,000 ang kaniyang lugi sa negosyo.Habang ikinakasa ang entrapment operation, nagma-mine pa raw ang suspek Lumalabas sa imbestigasyon na dati na rin nabiktima si Arcibal ng “fake receipt scam.”Ayon kay Flores, matagal na ang ganitong klase ng modus simula noong pumutok ang online selling sa bansa“According sa presented evidence, meron 37 na fake receipt, at yung last nga po, although identified na peke na 'yung mga resibo, itong suspek patuloy pa rin na pinapa-deliver itong nabayaran niya daw na halagang P80,000 sa ating biktima na naging dahilan ng ating pagpaplano ng entrapment operation na nagresulta naman sa pagkakahuli po dito,” ani Flores.Tumanggi naman magbigay ng pahayag ang suspek na mahaharap sa reklamong estafaSamantala, hindi pa naman nababawi ang mga produktong “na-mine” niya sa biktima na posibleng ibinibenta rin ng suspek. —KBK, GMA Integrated News"
1,"Tinawag ni Speaker Martin Romualdez na walang basehan at panglihis lang ng atensyon ang alegasyon ni Kingdom of Jesus Christ leader Pastor Apollo Quiboloy na nakikipagsabwatan ang pamahalaan ng Pilipinas sa gobyerno ng Amerika para arestuhin siya dahil sa kinakaharap na mga kaso sa ibang bansa.”We encourage Pastor Quiboloy to address his legal challenges through the proper legal channels and respect the legal processes in place,” ayon kay Romualdez.Ang pahayag ni Romualdez ay reaksyon sa alegasyon ni Quiboloy na balak siyang sapilitang arestuhin o kahit pa ilikida sa Pilipinas batay sa plano umano ng Amerika.Ayon sa lider ng Kamara de Representantes, nauunawaan niya ang bigat ng kinakaharap na kaso ni Quiboloy sa ibang bansa, lalo pa't kasama siya sa wanted list ng Federal Bureau of Investigation (FBI).""It is important to clarify that the Philippine government and its officials, including myself and President Ferdinand Marcos, Jr., operate within the bounds of our constitution and laws. The claims of connivance with foreign entities for illicit activities are unfounded and divert attention from the serious legal matters at hand,” sabi ni Romualdez.Ang kasong kinakaharap ni Quiboloy sa US ay: conspiracy to engage in sex trafficking by force, coercion, and sex trafficking of children, marriage fraud, fraud and misuse of visas, bulk cash smuggling, promotional money laundering, and international promotional money laundering.“We are committed to upholding the rule of law and ensuring the safety and security of all individuals, without exception. Our focus remains on serving the Filipino people and fostering relationships that benefit our nation, devoid of any engagement in criminal activities,” sabi ni Romualdez.Hinikayat din ni Romualdez ang publiko na manatiling maingat sa mga natatanggap na impormasyon at magtiwala sa proseso ng batas at demokrasya.Naglabas ng subpoena si Romualdez laban kay Quiboloy para pilitin itong humarap sa imbestigasyon ng Kamara tungkol sa prangkisa ng Sonshine Media Network International (SMNI) na pinaniniwalaang pag-aari niya.'Wag pa-victimSamantala, nagbabala si Senador Risa Hontiveros na ipapaaresto niya si Quiboloy kapag hindi humarap sa hiwalay na imbestigasyon na isinasagawa ng kaniyang komite sa Senado kaugnay ng alegasyon na sangkot siya sa umano'y human trafficking, sexual abuse, at iba pang magmamalupit sa mga dating miyembro ng religious group.""Wag pong pa-victim. Ang hinihingi lang sa inyo ay humarap sa mga legal na proseso, kasama ang proseso ng Senate investigation. Wag niyo pong dalhin sa lenggwahe ng patayan, kahit yan ang nakasanayan niyo,"" 'sabi ni Hontiveros sa isang pahayag.""Our next hearing is on March 5 and if Mr. Quiboloy does not show up, I will cite him in contempt and have him arrested,"" dagdag pa niya kasunod ng hiwalay na subpeona na inilabas ng Senado laban kay Quiboloy.Nauna nang sinabi ni Quiboloy na hindi siya dadalo sa pagdinig ng Senado pero handa siyang harapin ang anumang kaso sa korte na isasampa laban sa kaniya.""I will not subject myself to injustices that are done in a cloak of a Senate hearing... I will not subject to any of that, but I will face any of you... I will face you anywhere, anytime in a court of law,"" sabi ni Quiboloy sa nagdaang niyang pahayag.""Just do it. If you cannot do that, you are all bogus, you are all false. You don't deserve my respect because you don't respect my personal rights. I will not also respect your office as a senator,"" dagdag niya. —FRJ, GMA Integrated News"
1,"Inakusahan ng lider ng Kingdom of Jesus Christ (KOJC) na si Pastor Apollo Quiboloy ang Amerika na nais umano siyang i-""eliminate"" sa pamamagitan ng ""rendition,"" at sinasabing kasabwat ang gobyerno ng Pilipinas. Umaasa naman ang US, na kakaharap ni Quiboloy ang kaniyang mga kaso.Sa audio recording na naka-post sa Facebook nitong Miyerkules, sinabi ni Quiboloy na may nagbigay sa kaniya ng impormasyon na kumikilos umano ang mga ahensiya ng Amerika-- gaya ng Central Intelligence Agency (CIA) at Federal Bureau of Investigation (FBI) -- para magsagawa ng ""rendition"" laban sa kaniya sa halip na extradition.""Ayaw na raw po nila ng extradition treaty. Ang kanila pong gagawin ng CIA, FBI, ng US Embassy, at State Department, kasabwat ng ating gobyerno ng Pangulong Marcos at ng First Lady at kung sino pa man ang nasa gobyerno, ako ay rendition ang kanilang gagawin,"" ayon kay Quiboloy.Ang ""rendition,"" ay pagkuha ng isang estado sa isang suspek na may arrest warrant kung nasa ibang estado ito.""It's not only rendition but also elimination. If it's possible, puwede nila akong i-assassinate,"" sabi pa ni Quiboloy na inaming nagtatago na siya.Ayon sa religious leader, maaaring may bigla na lang pumasok sa kaniyang lugar at kunin siya.Sinabi pa ni Quiboloy sa audio message na nag-alok umano ang US ng $2 milyon reward para siya maaresto. Plano rin umanong taniman siya ng ebidensya gaya ng droga at armas.""Ang balita namin kung ito ay totoo, sa reliable source, nagsasabi na plaplanting-an daw kami ng bomba, guns, and drugs. Iyan po ay aming babantayan,"" patuloy niya.Harapin ang kaso-- US embassySa ipinadalang mensahe sa GMA Integrated News, sinabi ni FBI Public Affairs Specialist Laura Eimiller, na wala siyang alam tungkol sa umano'y $2 milyong pabuya para madakip si Quiboloy.""There is an active arrest warrant for Mr. Quiboloy but I’m unaware of a reward offer,” sabi ni Eimiller. Sa hiwalay na pahayag ng US Embassy sa Manila, sinabi nito na tiwala silang na haharapin ni Quiboloy ang kaso niya sa Amerika.“We are confident that Quiboloy will face justice for his heinous crimes. Questions about legal proceedings should be directed to the US Department of Justice,” saad sa pahayag.Ayon pa sa US Embassy, nasa Most Wanted List ng Federal Bureau of Investigation (FBI) si Quiboloy dahil sa alegasyon na sangkot siya sa ""serious human rights abuses"" kasama ang ""systemic and pervasive rape.""“For more than a decade, Apollo Quiboloy engaged in serious human rights abuses, including a pattern of systemic and pervasive rape of girls as young as 11 years old, and he is currently on the FBI’s Most Wanted List,” saad pa sa pahayag.Extradition na langAyon kay Quiboloy, kasong sex trafficking at cash smuggling umano ang kinakaharap niya sa US. Mas nanaisin umano nila ang extradition at handa nilang harapin ang kaso.“Dahil nandito ako, I will use my constitutional rights for extradition na siyang treaty ng ating bansa. Yan po ang hinihintay ng mga lawyers ko dito sa Pilipinas at sa Amerika,” saad niya.“Handa rin po ako sa kasong 'yan, kung ako ay ma-extradite, pagkatapos mapag-usapan at dumaan na kami sa Court of Appeals, Court of First Instance, at Supreme Court. Kung ilan taon yun, magtiis din sila,” dagdag niya.Nakasaad sa listahan ng mga kasong kinakaharap ni Quiboloy sa US ang conspiracy to engage in sex trafficking by force, coercion, and sex trafficking of children, marriage fraud, fraud and misuse of visas, bulk cash smuggling, promotional money laundering, and international promotional money laundering.-- FRJ, GMA Integrated News"
1,"Tinutugis ang isang lalaki matapos makunan sa CCTV ang ginawa niyang panloloob at pagtangay sa higit P400,000 halaga ng pera at alahas sa dati niyang pinagtrabahuhang karinderya sa Sampaloc, Maynila. Ang suspek, pinaalis noon dahil sa pangungupit.Sa ulat ni James Agustin sa Unang Balita nitong Miyerkoles, mapapanood ang pagpupumilit ng isang lalaki na buksan ang sarado nang karinderya sa lugar.Ilang saglit pa, sa gilid ng establisyimento siya pumunta bago pumasok doon.Nang makapasok, hinalungkat ng lalaki ang kaha, ngunit wala siyang nakuha kaya siya umakyat sa ikalawang palapag kung saan namamalagi ang may-ari at dalawang stay-in na trabahador.Hindi na nakunan pa ng CCTV ang mga sumunod na pangyayari dahil pinutol ng lalaki ang kawad ng CCTV.Ngunit sa kuha ng CCTV ng barangay, makikitang paalis na ang lalaki sa lugar dala-dala ang isang plastic.Ayon sa may-ari ng karinderya, na kagagaling lang noon sa probinsya, nagulat siya nang matuklasang sira na ang lock ng pinto ng kuwarto.Nasa P50,000 ang natangay ng salarin habang halos P400,000 ang kabuuang halaga ng mga alahas at relo.Nang suriin ang CCTV, nalamang ang lalaking nanloob ay ang lalaking nag-sideline ng dalawang linggo sa karinderya na si Johari Buat, 23-anyos.Ninakaw din ng suspek pati cellphone at pera ng dalawang stay-in na empleyado.Enero ng alisin ng may-ari sa trabaho ang suspek matapos makunan sa CCTV na kumupit siya ng pera sa kaha.Naiulat na ang krimen sa Manila Police District Station 4.Patuloy na tinutugis si Buat, na may apat pang establisyimento na ninakawan sa Quiapo. — Jamil Santos/VBL, GMA Integrated News"
1,"Nasawi sa ibaba ng hood ng isang multi-purpose vehicle o MPV ang isang rider matapos silang magkasalpukan sa Pasig City kaninang umaga.Sa ulat ni Jun Veneracion sa GMA News ""24 Oras"" nitong Martes, sinabing nangyari ang insidente sa Amang Rodriguez Avenue habang hindi pa mabigat ang daloy ng trapiko.Sa kuha ng CCTV camera sa lugar na pinangyarihan ng aksidente, makikita na papaliko ang MPV nang bumangga ang motorsiklo na nasa tamang linya.Sa lakas ng pagkakabangga, nabasag ang windshield ng MPV, at nawasak din ang unahang bahagi nito, pati ang motorsiklo ng biktima.""Nagulat itong (biktima) na hindi niya inaasahan siguro na itong (MPV) ay kakaliwa kaya hindi siya nakapag-react makapagpreno,"" sabi ni Police Major Loreto Tigno ng Pasig City police.Inabot pa ng tatlong oras bago na-""clear"" ng mga awtoridad ang lugar dahil hindi umano kaagad na i-report sa pulisya ang insidente.""In 12 years of service, ngayon lang ako nakakita na naiwan sa hood (ang biktima),"" ayon sa traffic enforcer na si Jamsel Cuyson.Ayon sa kaibigan ng biktima, galing Ortigas ang rider at naghatid ng anak na nagtatrabaho.""Pauwi na ho 'yan, 'yan ang nangyari,"" saad niya.Sinabi ng ilang saksi na nakarinig sila ng malakas na ingay na parang bomba nang mangyari ang banggaan.Inihahanda ng pulisya ang pagsasampa ng reklamong reckless imprudence resulting in homicide and damage to property charges laban sa driver ng MPV, na ayon sa kaanak ay hindi umano magbibigay ng pahayag.— FRJ, GMA Integrated News"
1,"Inanunsyo ng Department of Education (DepEd) na mas maagang magtatapos ang klase sa mga pampublikong paaralan sa darating na May 31 para sa school year 2023-2024.Nakasaad ito sa Department Order 003 na may petsang  February 19, 2024, at pirmado ni Vice President and Education Secretary Sara Duterte, bilang bahagi ng paghahanda na maibalik ang dating school calendar, at maitakda ang summer vacation sa April-May.Itinakda naman ang pagbubukas ng klase para sa SY 2024-2025 sa July 29, 2024 at magtatapos sa May 16, 2025.Nauna nang sinabi ni DepEd spokesperson Undersecretary Michael Poa na aabutin ng tatlong taon bago maibalik sa dati ang school break sa April-May.Nagbago ang buwan ng pasukan at bakasyon ng mga estudyante nang magkaroon ng pandemic na nagsimula noong March 2020.Nagkaroon ng kahilingan na ibalik na sa dati ang klase na rin sa mga reklamo na inaabot sa panahon ng tag-init sa mga silid-aralan ang mga estudyante.Ipinapaubaya naman ng DepEd ang pasya sa pamunuan ng mga pribadong paaralan kung susundin ang mas maagang bakasyon ng klase.— FRJ, GMA Integrated News"
1,"Aminado si Department of Social Welfare and Development (DSWD) Secretary Rex Gatchalian na magiging ""logistically hard"" ang pamamahagi ng bigas kaysa sa pera para sa mga benepisyado ng Pantawid Pamilyang Pilipino Program (4Ps).Sa Palace press briefing nitong Martes, sinabi ni Gatchalian na patuloy na pinag-aaralan ng DSWD at Department of Agriculture (DA) ang mungkahi na bigas na lang ang ibigay sa 4Ps beneficiaries sa halip na pera.""We always say it's logistically hard pero patuloy kaming nag-uusap ng Department of Agriculture kung paano ma-implement ito. Kaya logistically hard, kasi kung iisipin ninyo kalat-kalat 'yung ating mga benepisyado... 4.4 million spread across different areas in the country, sometimes in the most geographically isolated and disadvantaged areas, mga bundok, mga isla,"" paliwanag ni Gatchalian.Dapat ding ikonsidera ang paglalagyan ng mga ipapamahaging bigas, anang kalihim.Ayon kay Gatchalian, sinabi ni National Economic and Development Authority (NEDA) Secretary Arsenio Balisacan, na kasama sa mga dumalo sa sectoral meeting, na dapat magkaroon ng cost analysis o pag-aaral sa gastusin sa mungkahing palitan ng bigas ang perang ibinibigay sa mga benepisyado ng 4Ps.''Sabi nga ni Secretary Balisacan, we have to do a cost analysis. Baka naman 'yung binibigay natin na tulong eh ma-diminish dahil nga doon sa hirap naman na kunin,'' sabi ng kalihim.Una rito, sinabi ni DA Undersecretary Roger Navarro na may mungkahi na bigas na lang ang ibigay sa 4Ps beneficiaries sa halip na pera, bagay na ikinukonsidera naman umano ni Pangulong Ferdinand ""Bongbong"" Marcos Jr.Makatutulong daw kung bigas na lang ang ipamumudmod sa mga mahihirap para mabawasan ang rice inflation, o pagmahal ng bigas.""Actually, it was suggested in [a Palace press briefing] that we have the 4Ps, for example, for DSWD. We told the President that if we can convert the 4Ps instead of money, it should be on rice form, supplied by [the National Food Authority]. So we will take them out in the price pressures of the market in terms of buying high-price rice. These are 20% all over the country which are the vulnerable poor under the DSWD that is beneficiary for 4Ps,"" ani Navarro.Gayunman, sinabi ni Gatchalian na batid umano ng pangulo na posibleng magkaroon ng problema sa pamamahagi ng bigas.''I told the President we will continue studying [the proposal], but the President also said baka logistically mahihirapan. So we are not saying no, studies are ongoing, pero taken into account the logistics na kailangan para hindi mahirapan ang ating mga kababayan,'' ayon kay Gatchalian. — mula sa ulat ni Anna Felicia Bajo/FRJ, GMA Integrated News"
1,"Inanunsyo ng AirAsia ang kanilang ""piso sale"" ngayong 2024 na puwedeng magpa-book hanggang sa February 25.Sa Facebook post ng nasabing budget airlines, nakasaad na mayroong 336,780 total seat ang available sa kanilang pakulo na ang travel period ay mula September 1, 2024 hanggang sa June 18, 2025.""Book from as low as PHP 1 one-way base fare to select AirAsia flights. #LFG: Let's Fly & Go!,"" saad nito sa post.Kabilang sa hanggang P1 one-way base fare ang destinasyon mula Manila patungong Iloilo, Cebu, Davao, Cagayan de Oro, Bacolod, Caticlan, at Puerto Princesa, Palawan.Mayroon din silang alok na one-way base fare na P1 mula Manila patungo sa ilang destinasyon sa China.Gayundin ang iba pang biyahe na mula P711 sa Macao, hanggang P2,711 sa Tokyo, Japan.""See airasia.com for details,"" saad pa sa post. -- FRJ, GMA Integrated News"
1,"Sinabi ng isang testigo na dumalo sa pagdinig ng komite na pinamumunuan ni Senadora Risa Hontiveros na nakakuha umano ng mga baril na nasa mga bag sina dating Pangulong Rodrigo Duterte at anak niyang si Vice President Sara Duterte mula kay Pastor Apollo Quiboloy, lider ng Kingdom of Jesus Christ (KOJC).Sa pagpapatuloy ng pagdinig ng Senate Committee on Women, Children, Family Relations, and Gender Equality nitong Lunes, sinabi ng testigo na itinago sa Alyas ""Rene,"" na nakuha umano mag-amang Duterte ang mga armas sa ""Glory Mountain"" kung saan dati siyang landscaper.""Ako po ay naging landscaper ni Quiboloy sa Glory Mountain at doon ko na po naranasan ang pananakit mismo sa kamay ni Quiboloy... Sa Glory Mountain, 'pag dumadating si Quiboloy sakay ng chopper, may dala po siya na malalaking bag na laman po ang iba-ibang uri ng baril at nilalatag po ito sa tent na katabi po ng mansyon niya,"" sabi ni Rene.""Minsan po pumupunta doon din si former President Rodrigo Duterte at former Davao mayor Sara Duterte. 'Pag umaalis na sila doon sa Glory Mountain, dala na po nila yung mga bag na siya pong bag na nilalagyan po ng mga baril,"" patuloy niya.Makikita ang Glory Mountain na pag-aari umano ni Quiboloy sa Davao City, na kilalang balwarte ng mga Duterte.Sinisikap pang makuha ng GMA Integrated News ang panig ng mag-amang Duterte, gayundin mula sa dating executive secretary ni ex-presidente Durterte na si Salvador Medialdea, at kilalang kaalyado niya na si Sen. Bong Go.Sa testimonya ni Rene sa komite, sinabi rin niya na nag-aalok ng pekeng scholarship ang KOJC para makahikayat ang mga kabataan na sumapi sa grupo.Kuwento ni Rene, nang maging ""full-time"" siya sa KOJC, inutusan siyang mamalimos sa mga kalye, plaza, at restaurant, at binigyan ng ""quota"" na P3,000 kada araw na kailangang makuhang limos.""Kung hindi ko maabot ang aking goal ay papaluin at 'di ako papakainin... Pag ber months naman po, o mula September to December, ay mas puspusan ang aming pamamalimos. P1.5 million ang aking goal na kailangan makuha at maibigay kay Quiboloy sa loob ng apat na buwan. Kaya 8 a.m. to 11 p.m. ako namamalimos, halos wala na pong pahinga at kain. Gumagamit kami ng mga fake charity para mas nakakaawa kami tingnan,"" pahayag niya sa komite.Nagsimula raw magduda si Rene sa KOJC nang maging youth leader na siya at inatasang mag-recruit ng mga kabataan para sumali sa kanilang religious group na mamamalimos din.""Noong nahalata nila na ako na ay may agam-agam, pinadala ako sa Central Headquarters sa Davao. Akala ko ay matutupad na ang pangako nila sa akin na papag-aralin sa Jose Maria College pero dinala lang pala ako sa Glory Mountain kung saan dito dinadala ang mga 'sanctioned workers' o yung hindi nakakakuha sa mga quota o kailangan ng pagwawasto,"" ayon kay Rene.Sa Glory Mountain, nakaranas umano si Rene ng pananakit mula kay Quiboloy kapag hindi ito nasiyahan sa kaniyang trabaho  bilang landscapers.Noong 2020, sinabi ni Rene na hiniling niya makauwi siya dahil sa naranasang pananakit mula kay Quiboloy pero hindi siya pinayagan. Sa halip, itinalaga siya bilang personal assistant ng isang nagngangalang Jun Andrade, na isa umanong mataas na opisyal ng KOJC.Sa pagkakataong ito, nakaranasan naman siya ng sekswal na pang-aabuso.Nagsumbong daw si Rene sa KOJC Executive Secretary na si Eleanor Cardona, pero pinagalitan at sinampal daw siya nito.Noong kalagitnaan ng 2020, itinalaga naman siyang researcher sa SMNI, na pinapatakbo rin umano ng religious organization. Habang nagtatraho sa news outlet, pinamamalimos pa rin siya.Dahil nakaranas din ng pagmamalupit sa isang Tina San Pedro sa SMNI, sinabi ni Rene na kumalas na siya sa KOJC noong 2021. Pero pinagsabihan umano siya ng isang Marlon Rosete, na CEO umano ng news outlet, na huwag magsasalita tungkol sa kanilang religious organization, lalo na ang mga nangyari sa Glory Mountain.Nagsasagawa ng imbestigasyon ang komite ni Hontiveros tungkol sa umano'y human trafficking at sexual abuses na kinasasangkutan ni Quiboloy at KOJC.Sinabi ni Hontiveros na mayroon nang subpoena ang Senado laban kay Quiboloy para obligahin itong humarap sa pagdinig ng komite. —mula sa ulat ni Hana Bordey/FRJ, GMA Integrated News"
1,"Pinirmahan na ni Senate President Juan Miguel Zubiri ang subpoena laban kay Kingdom of Jesus Christ (KOJC) leader Apollo Quiboloy, para obligahin siyang sumipot sa pagdinig na isinasagawa ng kapulungan na may kinalaman sa kaniya.Ito ang inanunyo nitong Lunes ni Senadora Risa Hontiveros, pinuno ng komite na nagsisiyasat tungkol sa alegasyon ng large-scale human trafficking, rape, sexual abuse and violence, at child abuse na kinasasangkutan umano ni Quiboloy at ng kaniyang religious group.Pebrero 14 umano nang inihanda ang subpoena ad testificandum laban kay Quiboloy na pinirmahan ni Zubiri nitong Lunes ng umaga, ayon sa tanggapan ni Hontiveros.""By Authority of Section 17 of the Rules of Procedure Governing Inquiries in Aid of Legislation of the Senate, Republic of the Philippines, you are hereby commanded and required to appear before the Senate, then and there to testify under oath on what you know relative to the subject matter...,"" saad sa subpoena para kay Quiboloy.Sinisikap pa ng GMA News Online na makuha ang panig ni Quiboloy pero nauna na niyang sinabi na mas nanaisin niyang humarap sa paglilitis ng korte kaysa dumalo sa pagdinig ng Senado.BASAHIN: Pastor Quiboloy, handa raw humarap sa korte pero hindi sisipot sa SenadoSa pagpapatuloy ng pagdinig ng komite ni Hontiveros nitong Lunes, pinasalamatan ng senadora si Zubiri sa pagpirma sa subpoena laban kay Quiboloy.Nitong nakaraang Linggo, sinabi Hontiveros sa mga mamamahayag na mas mabuting si Zubiri ang tanungin kung bakit wala pa ang subpoena laban kay Quiboloy gayung naipadala na niya ang lihim ng kahilingan sa tanggapan ng lider ng Senado noong February 6.Bilang tugon, sinabi ni Zubiri na pipirmahan niya ang subpoena na naantala lang dahil sa tambak na trabaho at isyung kinaharap ng Senado.Ayon kay ani Hontiveros, ""My office has made it our policy to put the voices of women and children first, to put the voices of the victim-survivors at the center. And I am glad that our institution under the current Senate leadership has made it its policy, too.""""Yes, the subpoena against Apollo Quiboloy is out. Gaano man kalakas ang ingay ng politika, mas malakas dapat ang panawagan para sa katarungan,"" dagdag niya.Hiniling ni Hontiveros na ipa-subpoena na si Quiboloy makaraang ilang ulit itong hindi dumalo sa imbitasyon ng Senado na dumalo sa pagdinig ng kaniyang komite na Senate committee on women, children, family relations, and gender equality.--FRJ, GMA Integrated News"
1,"Arestado ang isang lalaki na nanggahasa umano ng kanyang 11-anyos na kaibigan sa Caloocan City.Itinanggi naman ng suspek ang paratang, ayon sa ulat ni James Agustin sa Unang Balita nitong Lunes.Ayon sa Caloocan Police, nangyari ang insidente noong Mayo 2023.Nag-iinuman daw noon ang suspek at biktima kasama ang ibang kaibigan.""Base po sa imbestigasyon natin, itong akusado at biktima at kanyang ibang kaibigan ay nag-iinuman ng panahong iyon. After nilang mag-inuman ay nangyari ang 'di inaasahang insidente na 'yon. Kinabukasan itong ating biktima ay nagsumbong sa kanyang magulang, sa tatay,"" kuwento ng chief investigator ng Caloocan Police Station na si Police Major Jansen Tiglao.Ilang buwan daw nagtago ang 20-anyos na suspek na naging ika-siyam na most wanted ng Northern Police District.""Noong December 2023, nilabasan po ito ng warrant ng korte. Nagkaroon po tayo ng tip na galing sa barangay na itong akusado ay nandoon sa area. At kaagaran naman nating pinuntahan para ma-serve itong kanyang warrant,"" kuwento ni Tiglao.Sa Barangay 28 naaresto ang suspek na nahaharap sa kasong statutory rape.Sabi naman ng suspek ay hindi siya ang gumawa ng krimen kundi ang isa pa nilang kaibigan. Napagbintangan lang daw siya.Inihahanda na ng mga awtoridad ang pagsauli ng arrest warrant sa korte. —KG, GMA Integrated News"
1,"Isang proyekto ang inilunsad sa Pasay City na hindi lang nakatutulong sa kalikasan kundi pati sa mga nangangailangan din.Ayon sa ulat ni Katrina Son sa Unang Balita nitong Lunes, inilunsad ang nasabing proyekto ng Our Lady of Sorrow Church kung saan pinapalitan ang 10 plastic bottles ng bigas, sardinas at instant noodles.Kahit tirik ang araw ay hindi ito ininda ng mga pumila dahil malaki raw ang maibabawas ng mga ayudang pagkain sa kanilang gastusin.Bukod sa mga ayudang pagkain ay may meryenda ring nakalaan para sa mga nakapila.Lubos namang ikinatuwa ng mga nakapila ang ayudang natanggap.""Mabuti naman at nagkaroon ng biyaya rito. Malaking tulong din ito para sa mga apo ko,"" sabi ni Remedios Gabanta, isa sa mga pumila para sa ayuda.Umabot sa 10 libong residente mula sa mga kalapit na barangay ng parokya ang nabigyan ng ayuda.Katuwang ng simbahan ang Filipino Chinese community para sa taunang proyekto na bahagi raw ng pagdiriwang nila ng Chinese New Year.""Para ma-value nila 'yung kahalagahan ng mga basura, paano nila 'yan ise-segrate,"" ani Leonor Mendoza-Loor, OIC ng Our Lady of Sorrows Parish Church Foundation.Ang mga nalikom na plastic bottle ay gagamitin para sa iba't ibang proyekto. —KBK, GMA Integrated News"
1,"Sugatan ang isang batang siklista matapos mabundol ng e-bike sa Pasay City, ayon sa ulat ng Unang Balita nitong Lunes.Nagtamo ng mga sugat sa siko at tuhod ang 15-anyos na siklistang kinilalang si Gab Isidro matapos mabangga ng e-bike na may sakay na dalawang Chinese.Binigyan si Isidro ng first aid ng mga otoridad, habang nahabol naman ang e-bike.Sa pamamagitan ng translator sa cellphone sinabi ng binatilyo na hindi siya magsasampa ng reklamo laban sa dalawang Chinese at tinatanggihan niya ang alok nilang bayad.Walang pahayag ang dalawang Chinese na hindi raw marunong magsalita ng Tagalog o English. —KBK, GMA Integrated News"
1,"Ligtas na naibalik sa kanyang ina nitong Linggo ng hatinggabi ang isang sanggol na tinangay umano sa Ermita, Maynila.Tinangay umano ng isang babae nitong Biyernes ng hapon ang nasabing sanggol na pitong buwan pa lamang, ayon sa ulat ni Jhomer Apresto ng GMA Integrated Nwes sa Super Radyo dzBB.Ayon sa babae, ipinahawak ng lolo ang sanggol sa kanya dahil pagod na raw ito mag-alaga.Kuwento naman ng ina ng bata, iniwan niya ang kanyang anak sa lolo nito dahil kailangan niyang pumasok sa trabaho.Nang kukunin na niya ang bata ay doon na niya nalaman na nawawala na pala ang sanggol.Dumulog sa mga awtoridad ang ina at humingi ng tulong.Sa pagsusuri ng CCTV, doon nila nakita kung sino ang nagdala sa bata. Ipinost ng pamilya ito sa social media.Makaraan ang ilang oras ay nakatanggap ng mensahe ang pamilya mula sa isang alias Jenny Fernandez.Nasa kanya raw ang sanggol pero wala siyang planong nakawin ito.Natakot daw siya dahil ipinost ng pamilya ang kanyang mukha sa social media, kaya siya ay nagtago sa bahay ng kaibigan sa Norzagaray, Bulacan.Humingi ng tulong ang nanay sa Manila Police District na agad nagpunta sa Bulacan para makipag-ugnayan sa mga awtoridad doon.Habang nagba-backtracking ang pulisya, nagpadala muli ng mensahe si Jenny sa pamilya at sinabing isosoli na niya ang bata.Kasama ang ilang tauhan ng Manila Police District, nagtungo ang pamilya sa Baclaran para makipagkita kay Jenny. Doon nila nakuha ang sanggol hatinggabi kanina.Sumama naman si Jenny sa mga pulis para magbigay ng salaysay.Sa panayam ng GMA Integrated News kay Jenny, sinabi nito na kusang loob ibinigay ng lolo sa kanya ang sanggol dahil pagod na raw ito mag-alaga.Sabi naman ng lolo, ipinahawak niya ang bata kay Jenny dahil kinailangan niyang pumunta sa banyo. Paglabas daw niya sa banyo ay wala na ang dalawa. Nagpasya ang pamilya na hindi na ito magsasampa ng reklamo laban kay Jenny.Iimbestigahan naman ng pulisya ang lolo para mabigyan ng linaw ang pangyayari. —KG, GMA Integrated News"
1,"Kinagiliwan noon ang isang beki na nagawa pang rumampa sa presinto kahit sugatan matapos masangkot sa rambulan nilang magkakaibigan sa Pasay City. Ngayon, isa na siyang matagumpay na may-ari ng pinipilahang paresan.Sa ulat ni Vonne Aquino sa 24 Oras Weekend nitong Sabado, sinabing Setyembre 2016 nang ibalita ang pagrampa ni Deo Balbuena a.k.a. “Diwata.”Nagtamo ng sugat sa noo si Diwata matapos saksakin umano ng kaniyang kaibigan.Nag-ugat umano ang gulo nang magalit ang mga suspek nang paalisin niya sa ilalim ng tulay sa Pasay matapos niyang mahuli sila na gumagamit ng ilegal na droga.“Nagmula sa kalangitan, lumagapak sa kalupaan. Narito na sa inyong harapan ang nag-iisang Diwata na mukhang kawatan,” sabi ni Balbuenas.Nang muling bisitahin ng GMA Integrated News si Balbuena, mayroon na siya ngayong paresan business sa Diokno Boulevard.Napa-throwback pa si Diwata nang muling ipapanood sa kaniya ang balita tungkol sa kaniya noon.“Sabi ko, ‘Ako ba ‘to?’ Hindi ako makapaniwala na ako ‘yon,” sabi ni Balbuena.Nagkaayos na umano sila ng kaniyang mga kaibigang nakaaway noon.“Okay naman na kami, kumbaga nagkapatawaran na kami,” dagdag ni Balbuena.Kapansin-pansin ang box office na pila sa paresan ni Balbuena, na may mga sangkap na lechong kawali, tsitsarong bulaklak, sabaw ng pares, softdrinks at unli rice.Sa halagang P100, solve na ang mga kostumer.“Siyempre ako ang nagluluto, ako ang nag-create ng timpla, ako na rin ang [nagtimpla] ng sabaw. Minurahan ko talaga, very affordable,” sabi ni “Diwata.”Dumaan din si Balbuena sa ilang hamon bago naabot ang tagumpay. Nag-construction worker muna siya bago nag-umpisa sa maliit niyang paresan.“Importante kasi malusog ka lang at wala kang inaapakan na tao. Kung ano ‘yung pangarap mo, kung ano ‘yung gusto mo, sundin mo lang. Kung nangarap ka, gawin mo agad, aksyunan mo,” payo ni Balbuena sa mga dumaranas ng pagsubok. — Jamil Santos/VBL, GMA Integrated News"
1,"Patay na ang nakakulong na lider ng oposisyon sa Russia at pangunahing kritiko ni President Vladimir Putin na si Alexei Navalny, 47-anyos.Ayon sa Reuters, iniulat ng Russian prison service na nawalan umano ng malay si Navalny, habang nakapiit sa isang bilangguan sa Arctic Circle, na malayo sa Moscow. Sa pahayag na inilabas ng Federal Penitentiary Service of the Yamalo-Nenets Autonomous District, sinabing sumama umano ang pakiramdam ni Navalny at nawalan ng malay matapos maglakad sa IK-3 penal colony sa Kharp, na tinatayang 1,900 km ang layo mula sa northeast ng Moscow.""The medical staff of the institution arrived immediately, and an ambulance team was called,"" saad sa pahayag.""All necessary resuscitation measures were carried out, which did not yield positive results. Doctors of the ambulance stated the death of the convict,"" dagdag nito.Inaalam pa umano ang dahilan ng pagkamatay ni Navalny.Ayon naman kay Dmitry Peskov, tagapagsalita ni Putin, ipinaalam na umano sa pangaulo ang nangyari kay Navalny.Naging boses ng oposisyon sa Russia si Navalny na walang takot na inakusahan ang gobyerno ng katiwalian.Noong 2021, bumalik sa Russia si Navalny mula sa Germany matapos na magpagamot bunga ng umano'y tangkang paglikida sa kaniya gamit ang nerve agent o sa paraan ng paglason.Dinakip si Navalny sa pagbalik niya sa Russia, kinasuhan, at hinatulang makulong.Itinanggi naman ng Kremlin ang alegasyon at iginiit na walang katibayan na magpapatunay na nilason sa pamamagitan ng nerve agent si Navalny. — mula sa ulat ng Reuters/FRJ, GMA Integrated News"
1,"Tiniyak ni Senate President Juan Miguel Zubiri nitong Biyernes na pipirmahan niya subpoena laban kay Pastor Apollo Quiboloy para obligahin itong dumalo sa pagdinig ng komite na nagsisiyasat sa alegasyon na sangkot siya sa human trafficking at pang-aabuso sa mga kababaihang miyembro ng kaniyang religious group.Ginawa ni Zubiri ang pahayag matapos sabihin ni Senadora Risa Hontiveros nitong Huwebes na naipadala na nila sa tanggapan ni Zubiri ang sulat at kahilingan para ipa-subpoena si Quiboloy.""Mas maigi itanong niyo kay SP (Senate President) para kanilang maipaliwanag,"" sabi ni Hontiveros sa mga mamamahayag nang tanungin kung bakit wala pa ang subpoena.Ang Senate Committee on Women, Children, Family Relations, and Gender Equality na pinamumunuan ni Hontiveros ang nagsisiyasat sa alegasyon ng sangkot umano si Quiboloy sa human trafficking at pang-aabuso sa ilang kababaihang miyembro ng kaniyang religious group na Kingdom of Jesus Christ (KJC).BASAHIN: 2 babaeng Ukrainian, kabilang sa mga dating miyembro ng KOJC na nag-akusa laban kay Quiboloy ng pagsasamantalaSa mga naunang pahayag, itinanggi ni Quiboloy ang mga paratang at nagdeklara na hindi siya sisipot sa imbestigasyon ng Senador. Sa halip, sasagutin umano niya ang mga bintang kung isasampa ito sa korte.BASAHIN: Pastor Quiboloy, handa raw humarap sa korte pero hindi sisipot sa SenadoAyon kay Zubiri, nakahanda na ang subpoena laban kay Quiboloy at kailangan na lang niyang pirmahan.""I have been told by my staff that the issuance of the subpoena for Pastor Apollo Quiboloy has been prepared and is now ready for my signature. I am just in the Visayas at the moment for several engagements, but I will sign all these documents upon my return,"" paliwanag ng lider ng Senado.Idinagdag ni Zubiri na ang pagkakaantala ng subpoena ay bunga ng maraming trabaho sa kapulungan, at pagtugon sa mga isyu gaya ng pag-atake umano sa Senado at usapin ng ""pekeng"" People's Initiative.""Ayon kay Hontiveros, kahit wala pa ang subpoena, ipagpapatuloy na niya ang pagdinig ng komite tungkol sa kay Quiboloy.""In the meantime, hindi na kayang hintayin ng komite (Senate Committee on Women, Children, Family Relations, and Gender Equality) 'yung subpoena. Itutuloy po namin 'yung pagdinig, lalo na mayroon kaming second batch of witnesses,"" anang senador. — mula sa ulat ni Llanesca T. Panti/FRJ, GMA Integrated News"
1,"Nadakip sa Maynila ang dalawang lalaki dahil sa panghihingi umano ng mga maseselang larawan online ng mga target nilang menor de edad na estudyante.Sa ulat ni Jhomer Apresto sa Unang Balita nitong Biyernes, sinabing inaresto ng mga tauhan ng Manila District Anti-Cybercrime Team (MDACT) sa isang kainan si alyas “Ricky” matapos ireklamo ng pamilya ng isang estudyante na hiningian niya umano ng mga hubad na larawan.Dinakip din ang isang alyas “Junior” sa bahagi naman ng Sampaloc.Sinabi ng pulisya na kinakaibigan online ng mga suspek ang mga biktima at pinangangakuan ang mga ito ng mga cellphone at gadgets.Kapag nakuha na ang loob ng mga menor de edad, dito na hihingiin ng mga suspek ang kanilang mga hubad na larawan.Si alyas “Ricky” ay katrabaho ng kamamatay lang na bayaw ng 15-anyos na biktima, na tumulong sa mga gastusin sa burol at niligawan pa ang nabiyudang ate nito.Ngunit binasted ang suspek kaya ang estudyanteng biktima ang kaniyang tinarget.Ngunit agad nabisto ng mga kaanak ng biktima ang insidente kaya naikasa ng mga awtoridad ang entrapment operation laban sa kaniya.Nasa custodial center na ng Manila Police District ang suspek si alyas “Junior,” habang pansamantalang pinalaya si alyas “Ricky” habang patuloy ang imbestigasyon.Tiwala naman ang mga awtoridad na matibay ang kanilang mga ebidensiya laban sa suspek.Walang pahayag ang dalawang inaresto, na mahaharap sa reklamong anti-online sexual abuse and exploitation of children at grave coercion. — Jamil Santos/RSJ, GMA Integrated News"
1,"Isang mananaya ang tumama ng mahigit P64 milyon jackpot sa Superlotto 6/49 draw nitong Huwebes, February 15, 2024.Sa website ng Philippine Charity Sweepstakes Office, nakasaad na ang lumabas na mga numero sa nasabing draw ay 19-10-08-24-20-13, at may kabuuang premyo na P64,105,266.60.Wala namang tumama sa kasabay nitong draw na Lotto 6/42, na ang lumabas na mga numero ay 09-38-28-22-04-20 na may premyong P5,940,000.Nasa mahigit P2 milyon na rin ang jackpot sa 6D Lotto na wala ring tumama sa lumabas na mga numero na 3-7-5-0-2-5.Narito ang iba pang resulta sa lotto. -- FRJ, GMA Integrated News"
1,"Sumuko na ang dalawa sa tatlong suspek sa pananambang at malubhang pagkakasugat sa isang 28-anyos na doktora sa Maguindanao del Sur. Ang mga suspek, nasa edad lang na 16 hanggang 18.“We are happy to report, also, two suspects surrendered in line with the shooting of [Dr. Sharmaine Barroquillo],”  sabi ni PNP chief Police General Benjamin Acorda Jr. sa press conference kasunod ng command conference sa Camp Crame nitong Huwebes, na pinamunuan ni Pangulong Ferdinand Marcos Jr.Nabanggit din umano ni Marcos sa naturang command conference ang naturang kaso.Ayon sa Police Regional Office Bangsamoro Autonomous Region (PRO BAR), edad 17 at 18 ang mga suspek na sumuko, habang pinaghahanap pa ang isa pang suspek na 16-anyos.Sinabi ni PRO BAR chief Police Brigadier General Allan Nobleza, na sumuko ang dalawa nitong Miyerkules sa tulong ng Pandan local government unit.“The police are now conducting an investigation. They are going to file attempted robbery and frustrated murder,” ayon kay Nobleza.Nitong nakaraang February 3, sakay ng kotse si Barroquillo nang pagbabarilin siya sa national highway sa bahagi ng Barangay Digal sa bayan ng Buluan.Kahit sugatan, naitakbo pa rin ni Barroquillo ang sasakyan papunta sana sa ospital pero nakabangga siya ng tricycle na mayroong mga sakay.Dinala sa ospital si Barroquillo, pati na ang mga sakay ng tricycle na kaniyang nabangga.Nakatakas naman noon ang mga salarin.Duktor si Barroguillo sa provincial hospital ng Sultan Kudarat, at residente ng Polomonok, South Cotabato.Nitong Lunes, mariing kinondena ni Health Secretary Ted Herbosa, ang ginawang pananambang kay Barroquillo.“Hindi lang doktor, pati nurses, midwife, lahat. Ang health workers ay tumutulong lang sa ating mga pasyente. Kung hindi kayo satisfied sa service nila, hindi paraan ang pagpatay sa ating health workers,” sabi ni Herbosa.-- mula sa ulat ni Joviland Rita/FRJ, GMA Integrated News"
1,"Sinabi ni Department of Social Welfare and Development Secretary Rex Gatchalian na naibigay na kay Chief Presidential Legal Counsel Juan Ponce Enrile ang P100,000 cash gift nito sa pagdiriwang ng kaniyang ika-100 taong kaarawan nitong Miyerkules, February 14.''Yes. As awarded yesterday,'' sabi ni Gatchalian sa GMA News Online nitong Huwebes nang tanungin tungkol sa naturang cash gift na nakatakda sa ilalim ng Centenarians Act of 2016.Hinihintay naman ng GMA News Online ang komento ng kampo ni Enrile tungkol dito.Nitong Miyerkules, nagdaos si Pangulong Ferdinand ''Bongbong'' Marcos Jr., ng salo-salo sa Palasyo para kay Enrile na tinawag niyang icon at ""pantheon of Philippine history.""Sinabi ni Marcos na mapalad siyang makatrabaho si Enrile, na nagsilbi rin sa ilalim ng administrasyon ng kaniyang ama na si Marcos Sr.Pinasalamatan naman ni Enrile ang mga magulang ni Marcos na sina Marcos Sr. dating First Lady Imelda Marcos, at sinabing ""happiest moment of my life"" ang panahon na nagsilbi siya noon sa administasyon ng nakatatandang Marcos, at sa nakababatang Marcos ngayon.''I would like to thank your father and your mother for what they did to make me what I am today before you,'' sabi ni Enrile.''The happiest moment of my life was when I served the first presidency of a Marcos President and the second time is now that I'm serving the son of that president, our President Bongbong Marcos,'' dagdag ni Enrile. — FRJ, GMA Integrated News"
1,"Sugatan ang isang 27-anyos na lalaki matapos siyang barilin ng kaniyang kaibigan na ex-boyfriend ng kaniyang kasintahan sa Cagayan de Oro City.Sa ulat ng GMA Regional TV One Mindanao, na iniulat din sa Unang Balita nitong Huwebes, kinilala ang biktima na si Patrick Minerva, na nagtamo ng sugat sa hita.Patuloy na pinaghahanap ng pulisya ang suspek na si Jess Anthony Daya, na tumakas matapos mamaril.Selos ang tinitingnang anggulo ng mga awtoridad, dahil kinakasama ni Minerva ang dating nobya ni Daya. Nagpapagaling sa ospital si Minerva, na hindi nagbigay ng pahayag. —Jamil Santos/ VAL, GMA Integrated News"
1,"Sumalpok ang isang trailer truck alas-dyes kaninang umaga sa ilang sasakyan sa San Mateo- Batasan Road. Nakuhanan ng CCTV ng Barangay Batasan ang trailer truck na nasangkot sa aksidente.Makikita na mabagal pa ang takbo ng truck at maayos na nakalagpas sa intersection ng lower congressional. Pero pagdating sa pababang bahagi ng kalsada, makikita ang kapansin-pansing pagbilis ng takbo ng truck, hanggang sa bigla na ito sumampa sa center island at natumbok ang ilang sasakyanSa CCTV, kita ang pag-ikot ng unang sasakyan na natumbok ng truck dahil sa lakas ng pagbangga.Tinamaan din ng trailer truck ang likurang  bahagi ng isang multi-purpose vehicle.Kwento ng traffic enforcer ng barangay na first responder sa aksidente, nawalan daw ng preno ang trailer truck kaya nawalan ito ng kontrol sa minamaneho“Ang Sabi ng driver eh nawalan daw ng kontrol 'yung pag break ng truck niya kaya naikabig niya raw sa bandang kaliwa pero hindi na raw inabot kahit nai-max  niya 'yung kanyang truck kaya sumalpok na siya sa mga sasakyan na parating,"" ayon sa enforcer na si Arjhay Omega.Isang motorcycle rider daw ang nasugatan dahil sa aksidente. Wala naman daw nasaktan sa sakay ng  ibang sasakyan. Nasa kustodiya ng Traffic Sector 5 ang driver ng truck. Sinubukan namin makuha ang panig ng driver pero hindi kami pinahintulutan ng imbestigador ng traffic sector. —LDF, GMA Integrated News"
1,"Nauwi sa maaksyon at mapanganib na habulan ang nangyaring pagsita ng mga tauhan ng Metropolitan Manila Development Authority (MMDA) sa isang rider na angkas ang kaniyang asawa at dalawang batang anak sa Mel Lopez Boulevard sa Maynila.Sa ulat ni Jun Veneracion sa GMA News ""24 Oras"" nitong Martes, makikita ang pag-zigzag at pagsingit ng rider sa ibang sasakyan para matakasan ang mga humahabol na tauhan ng MMDA.Ilan beses siyang pinagsabihan na itabi ang kaniyang motorsiklo pero hindi nakinig ang rider. At nang malapit na siyang abutan, iniwan niya ang motorsiklo at ang kaniyang mag-iina at patakbong tumakas.Pero kinalaunan, naaresto pa rin siya. Ang katwiran ng rider sa kaniyang pagtakas--wala siyang lisensya.""Natakot po ako wala po akong lisensya... Pasensya na po,"" pakiusap ng rider.Bakas naman ang inis ni MMDA Special Operations Strike Force Gabriel Go sa rider dahil inilagay nito sa panganib ang buhay ng kaniyang mag-iina, lalo ang dalawang bata na walang suot na helmet.""Initial violation is just P3,000. [Pero] Ang buhay hindi puwedeng palitan 'yan,"" ayon kay Go.Samantala, tinekitan naman ng MMDA ang mga tricycle, motorsiklo, at pedicab na nakaparada sa kalye ng Capulong sa Tondo.Ayon kay Interior Secretary Benhur Abalos, dapat tugunan ang problema sa illegal parking sa gilid ng daan na dahilan ng traffic.""Dapat talaga kumilos and barangay dito. Otherwise, we will be calling their attention as a warning. Dapat may shared responsibilty dito,"" ani Abalos.Kikilos naman umano ang mga opisyal ng barangay sa naturang problema pero aminado sila na maraming pasaway sa kanilang lugar.-- FRJ, GMA Integrated News"
1,"Isang natutulog na 73-anyos na lola ang tinakpan ang bibig at ilong, pinagsusuntok at ilang beses pang iniumpog sa sahig ng isa sa dalawang nanloob sa kaniyang bahay sa Maynila. Ang mga inarestong suspek, kaniya pa man ding mga apo.Sa ulat ni John Consulta sa 24 Oras Weekend nitong Martes, mapapanood sa CCTV ang mahimbing na pagtulog ng lola sa kaniyang bahay gabi ng Disyembre 3, 2023.Ngunit ilang saglit lang, isang babae ang pumasok sa bahay na may dala-dala na tila tela.Pumaimbabaw ang suspek sa matanda, saka niya tinakpan ang bibig at ilong nito.Pilit na nilabanan ng lola ang pag-atake sa kaniya, at buong lakas na bumaba sa kama upang makawala sa pagkakadagan sa kaniya.Maririnig pa sa CCTV ang pagsigaw ng lola.Habang nagpapambuno ang dalawa, biglang pinaghahataw ng suspek ng kaniyang kamao ang ulo ng matanda. Gayunman, hindi nagpaawat ang lola sa pagsigaw.Dito na siya puwersahang iniumpog sa sahig nang anim na beses kaya siya nahilo.Tumayo ang babae at kinuha ang pouch ng biktima na naglalaman ng pera, alahas, at cellphone, bago tumakas.Batay sa imbestigasyon, mismong mga apo ng lola ang mga nasa likod ng pananakit at panloloob.Edad 22 lamang ang babaeng umatake sa kaniya.Nadakip ang babaeng suspek sa Aurora province, makaraang makapagsampa ng reklamo at makapaglabas ng warrant of arrest ang korte.Arestado naman sa Cavite ang kasabwat nito umanong kapatid.Narekober ang ilan sa mga ninakaw sa lola.Sinabi ni Police Brigadier General Thomas Ibay, District Director ng Manila Police District na inireklamo ng robbery with violence ang mga suspek, na hindi na nagbigay ng pahayag. —Jamil Santos/VBL, GMA Integrated News"
1,"Inihayag ng isang opisyal ng Department of Agriculture (DA) na may nagmungkahi kay Pangulong Ferdinand ''Bongbong'' Marcos Jr. na bigas sa halip na pera ang ibigay sa mga benepisaryo ng Pantawid Pamilyang Pilipino Program (4Ps).Sa Palace press briefing nitong Martes, sinabi ni DA Undersecretary Roger Navarro na maaaring makatulong na maibaba ang inflation rate sa bigas kung bigas na lang ang bibigay sa mga benepisaryo ng 4Ps sa halip na pera.''Actually, it was suggested in the meeting that we have the 4Ps, for example, for DSWD. We told the President that if we can convert the 4Ps instead of money, it should be on rice form, supplied by NFA. So we will take them out in the price pressures of the market in terms of buying high-price rice. These are 20% all over the country which are the vulnerable poor under the DSWD that is beneficiary for 4Ps,'' paliwanag ni Navarro.''And we’re giving them money, and unfortunately because that is not rice, they’re going to buy rice in the market price; and that put pressure and inflationary in the market because they’re going to compete with the people who have money and then with only 4Ps,'' dagdag niya.Sinabi ni Navarro na ikokonsidera umano ng pangulo ang naturang mungkahi at pag-aaral kung papaano ito maipatutupad.Ang Department of Social Welfare and Development, ang ahensiyang namamahala sa 4Ps, na programa ng pamahalaan para matulungan ang mga pinakamahihirap na pamilyang Pilipino sa bansa.— mula sa ulat ni Anna Felicia Bajo/FRJ, GMA Integrated News"
1,"Bukas ang pinuno ng Food and Drug Administration (FDA) sa paggamit ng marijuana o cannabis kung para sa medisina o bilang gamot.''My take is medicine is an innovation, we cannot guarantee na ito lang po tayo at darating sa future eh wala na, hanggang dito na lang,'' pahayag ni FDA Director General Dr. Samuel Zacate sa Palace press briefing nitong Martes.''My take on marijuana is that I am open, basically, Filipinos must have a wide range of therapeutic indication, drug of choice so ako po ay for the record, to the Food and Drug Administration, as the director general is very much open for the marijuana as long as this has been streamlined as long as di makakasama sa ating mga kababayan,'' patuloy niya.BASAHIN: Cannahopefuls, isinusulong na gawing legal ang medical marijuanaAyon kay Zacate, ang mga mambabatas ang pagpapasya sa panukalang batas kung papayagang gamitin ang marijuana for medical use.Una rito, inaprubahan ng joint House committees on dangerous drugs at health ang substitute bill para payagan ang paggamit ng cannabis o marijuana para sa medisina.Sinabi ni Surigao del Norte Representative Robert Ace Barbers, pinuno ng committee on dangerous drugs panel, na papayagan lang na gamitin ang marijuana bilang gamot pero mananatili ito sa listahan bilang illegal drug alinsunod sa Comprehensive Dangerous Drugs Act or Republic Act 9165.""This [proposed] law only grants an exception to the enumeration of prohibited drugs under RA 9165 by limiting it for medical use. Cannabis in pharmaceutical form is allowed, provided that you have a prescription,"" paliwanag ni Barbers,""Also, the law has limitations, as the accredited physician is only allowed to prescribe what is allowable for the illness,"" dagdag niya.Sa kasalukuyan, pinapayagan ng Department of Health ang paggamit ng marijuana bilang gamot sa ilalim ng compassionate special permit.Kapag naaprubahan ang panukalang batas, hindi na kailangang kumuha ng CSP para magamit ang marijuana bilang gamot kung irerekomenda ng doktor. — mula sa ulat ni Anna Felicia Bajo/FRJ, GMA Integrated News"
1,"Dinakip ang isang babae matapos niyang abandonahin ang kaniyang sanggol sa banyo ng isang gasolinahan sa Kalayaan Avenue, Quezon City. Ang kaniyang mga magulang, inaresto rin nang maging kasabwat sa krimen.Sa ulat ni Bam Alegre sa Unang Balita nitong Martes, sinabing na-backtrack ng pulisya ang pagkakakilanlan ng ina makalipas ang ilang araw na pagtutok sa CCTV footage.Nahanap ng pulisya ang tirahan ng babae noong Biyernes sa isinagawang hot pursuit operation sa Antipolo, Rizal.Kasama ang Children and Women’s Desk ng estasyon, ipinaliwanag sa mga suspek ang kanilang mga karapatan at inimbitahan sa presinto para maimbestigahan.Kusang sumama ang babae at kaniyang mga magulang ngunit tumangging magbigay ng pahayag sa pulisya.Naplakahan sa CCTV footage ang ginamit nilang sasakyan at natuklasang pagmamay-ari ito ng ama ng babaeng nag-iwan sa sanggol.Bago inaresto, makikita sa CCTV footage ang buntis na babae na naki-CR sa gasolinahan, ngunit nanganak na pala siya sa loob.Iniwan niya ang kaniyang sanggol hanggang sa madiskubre ito ng sumunod na gumamit ng banyo.Hindi agad natuklasang may sanggol nilagyan ito ng tissue sa bibig para hindi marinig ang kaniyang iyak.Nahaharap sa frustrated infanticide at child abuse ang ina ng sanggol, at inireklamo rin ang kaniyang mga magulang. —Jamil Santos/VBL, GMA Integrated News"
1,"Arestado ang dalawang lalaking nangholdap daw ng isang vape shop sa Las Piñas City noong February 9.Kinilala ang mga suspek na sina Argie Badan at Junrex Tuyor.Nahulicam ng CCTV ang ginawang panunutok ng baril ni Badan sa staff ng vape shop.Natangay umano nila ang cash na aabot sa P70,000, cellphone, tablet at relo. Kinuha pa nila ang motorsiklo ng staff na bago pa at tatlong araw pa lang sa kanya.Nagsumbong agad ang biktima sa mga pulis na nagsagawa ng follow up operation.Madaling araw ng February 11 nang matunton ang kinaroroonan ni Tuyor na siya ring nagturo sa bahay ng kasama niya sa panghoholdap na si Badan.Naaktuhan pa ang pagdating ni Badan habang sakay ng motorsiklong ninakaw nila. Dito na siya nilapitan at inaresto ng mga pulis.Narekober ang motorsiklo, relo at cellphone pero hindi na nakuha ang tablet at P70,000 na cash.Ayon kay Las Piñas City Police Chief Police Colonel Sandro Tafalla, winaldas umano ng mga suspek ang pera.“After the incident nagrenta sila ng hotel tapos kumuha accordingly ng mga GRO,” ani Tafalla.Umamin sa krimen si Tuyor at iginiit na si Badan ang kasama niya.“Naaya lang po ako,” ani Tuyor.Itinanggi naman ni Badan na siya ang kasama ni Tuyor sa panghoholdap.“Hindi po ako may gawa n’on. Nasa bahay lang ako noon, sir,” sabi ni Badan.Ipinatabi lang din daw sa kanya ang motorsiklong pag-aari ng staff ng vape shop.Ayon sa Las Piñas City Police, dati nang may kasong frustrated murder, theft at illegal possession of firearms si Badan habang may kasong carrying of bladed weapon naman si Tuyor.Narekober kay Badan ang baril na ginamit sa panghoholdap.Robbery at illegal possession of firearms ang kahaharapin nilang kaso.Tumanggi namang magbigay ng pahayag ang may-ari ng vape shop. —NB, GMA Integrated News"
1,"Kasabay ng midterm elections sa May 2025 ang kauna-unahang parliamentary elections sa Bangsamoro Autonomous Region in Muslim Mindanao (BARMM). Ang huling gobernador ng binuwag na Autonomous Region in Muslim Mindanao (ARMM), ikinatuwa ang pagsuporta ni Pangulong Ferdinand ""Bongbong"" Marcos Jr., sa idaraos na halalan, na unang itinakda sanang gawin noong 2022.Sa panayam ng GMA News Unang Balita nitong Lunes, kasabay ng pagsisimula ngayong araw ng pagpaparehistro ng mga botante kaugnay ng 2025 elections, sinabi ni Comelec Chairman George Garcia na masusi nilang tinututukan ang pagpaparehistro sa BARRM.""Imo-monitor po nating mabuti 'yung registration natin diyan sa Bangsamoro sapagkat for the first time meron po tayong eleksyon para sa Bangsamoro parliament ngayong darating na 2025,"" ayon kay Garcia.Ayon kay Garcia, babantayan nila ang mga posibleng double at multiple registrations sa buong bansa.Nagsimula ang voter's ngayong Lunes at magtatapos sa September 30, 2024. Tinatayang tatlong milyong botante ang inaasahan ng Comelec na madadagdag na mga boboto.Ang BARMM ang pumalit sa ARMM noong 2019 matapos maipasa ang Republic Act (RA) 11593, o Bangsamoro Organic Law (BOL). Mula nang maitatag ang BARMM, pinamunuan ito ng Bangsamoro Transition Authority (BTA) habang hindi pa nagkakaroon ng eleksyon para sa mga magiging lider.Sa ilalim ng ipinasang batas, unang itinakda ang paghalal ng mga lider ng BARMM noong May 2022, pero isang batas ang ipinasa ng 18th Congress para iurong ito sa May 2025.Kamakailan lang, binigyan-diin ni Marcos sa 17th Meeting of the National Government – Bangsamoro Government Intergovernmental Relations Body (IGRB), ang kahalagahan ng matatag na BARRM para sa matatag na Mindanao. ''A stronger BARMM means a stronger Mindanao. A stronger Mindanao means a stronger Philippines bringing us closer to achieving our agendas,'' anang pangulo, kasabay ng hangaring niyang maging makasaysayan ang gaganaping eleksyon.Sa isang pahayag, ikinatuwa ni House Deputy Minority Leader at Basilan Rep. Mujiv Hataman, ang naging pahayag ni Marcos para sa BARRM.“We are pleased to hear the President’s statement urging leaders in BARMM to make the 2025 elections a historic one. Tunay na makasaysayan ito para sa mamamayan ng Bangsamoro na matagal na ipinaglaban ang karapatan sa awtonomiya at self-governance,” sabi ni Hataman, na dati at huling naging gobernador ng ARMM, na pinalitan ng BARMM.“Masasabi lang natin na may tunay na autonomous region ang Bangsamoro kung ang mga mamamayan ay malayang makakapili ng kanilang mga lider sa pamamagitan ng bisa ng malaya at maayos na halalan,” dagdag pa niya.Umaasa si Hataman na makikita sa resulta ng 2025 elections sa BARMM ang pantay-pantay na representasyon sa Bangsamoro Parliament para sa lahat ng Moro, mula sa hanay ng mga katutubo, ethnic minorities at settler communities. -- FRJ, GMA Integrated News"
1,"Umupa umano ng hitman ang isang lalaki para ipatumba ang 20-anyos na dating nobyo ng kaniyang kasintahan sa Pasig City. Nagselos umano ang suspek dahil nalaman nito na nagkikita pa ang dating magkarelasyon.Sa ulat ni Emil Sumangil sa GMA News “24 Oras” nitong Lunes, sinabing gabi noong Enero 16 nang abangan at pagbabarilin ng hitman ang biktimang si Christian Azul, sa East Bank Road sa Barangay Rosario, Pasig.Dalawang tama ng bala ng baril ang tumapos sa buhay ng biktima. Nakatakas naman ang gunman, na kinalaunan ay natukoy na si alyas na ""Birador.""“Inabangan po sila sa labas ng bahay. Habang may kausap po itong biktima,” ayon kay Pasig Police Chief Police Colonel Celerino Sacro.Sa pagpapatuloy ng imbestigasyon, nagsumite ng affidavit ang dating nobya ng biktima na itinago sa pangalang “Deliah,” at itinuro na ang kaniyang kasalukuyang nobyo ang utak sa pagpatay kay Azul.Ayon sa babae, nagselos umano ang kaniyang nobyo nang malaman nito na nagkikita pa sila ni Azul. Siya rin umano ang kausap ng biktima nang gabing mapatay ito.Pero paliwanag niya, nagkita sila ni Azul nang gabing iyon upang pormal nang tapusin ang kanilang naging ugnayan.Hindi raw alam ng babae na nasundan siya ng suspek na nakasakay sa motorsiklo, at angkas ang gunman.“Nung nalaman ng mastermind na nagkikita pa sila, doon nabuo ang plano na babarilin nila 'yung biktima,” ayon kay Sacro.“’Yung kausap ng biktima natin ay nagbigay ng positibong impormasyon. 'Yung suspek natin at gunman saka 'yung mastermind, umuwi sa Taytay, Rizal. Wala tayong sinayang na oras, binuo natin 'yung follow-up teams, SWAT, TMRU, at 'yung Substation 7,” dagdag niya.Nasakote ng mga awtoridad sa Taytay, Rizal ang gunman na si “Birador,” habang patuloy na tinutugis ang utak sa krimen na hindi muna inilabas ang pangalan.Sinubukan ng GMA Integrated News na makuha ang panig ni ""Birador"" pero tumanggi siya.-- FRJ, GMA Integrated News"
1,"Napatay sa isang operasyon ng militar sa Lanao del Sur ang umano'y utak sa madugong pagpapasabog sa Mindanao State University (MSU) sa Marawi City noong Disyembre, ayon sa Armed Forces of the Philippines (AFP).Sa inilabas na pahayag ng AFP nitong Lunes, kinilala ang suspek na si Khadafi Mimbesa, alyas “Engineer,"" na lider umano ng Dawlah Islamiyah - Maute Group.“Statements from a surrendered terrorist, identified as KHATAB, a high-value individual in the DI-Maute Group who surrendered to the 2nd Mechanized Brigade on February 11, have corroborated the initial information on demise of the DI-Maute Group Amir and the mastermind behind the MSU bombing,” ayon sa militar.Mula Enero 25 hanggang 26, nagsagawa ng operasyon ng AFP na nagresulta sa pagkakapatay sa siyam na miyembro umano ng Dawlah Islamiyah.Sa naunang impormasyon na inilabas ng AFP, tinukoy nila na kabilang sa mga napatay na suspek ay si Saumay Saiden (na may alyas Ustadz Omar at Abu Omar, Saumay), na kabilang sa apat na pangunahing suspek sa MSU bombing.Napatay din si Abdul Hadi, alyas Hodi Imam at Abday'N, na sinasabing gumawa ng bomba na ginamit sa pagpapasabog sa MSU.Apat ang nasawi at 45 ang nasugatan sa naturang pagpapasabog sa MSU na nangyari sa Dimaporo Gymnasium kung saan may idinadaos na misa. —FRJ, GMA Integrated News"
1,"Tatlong lalaki ang sugatan sa Tondo sa Maynila matapos saksakin ng isang lalaking nag-amok matapos daw makaaway ang kaniyang asawa, ayon sa ulat ni Jhomer Apresto sa Unang Balita nitong Lunes. Bugbog-sarado naman ang inabot ng suspek nang ma-corner ng mga residente.Ayon sa mga taga-barangay, bago ang insidente ng pananaksak ay nagtalo muna ang suspek at ang kaniyang asawa dahil daw sa pera. Pagkatapos ay tumungo raw sa tindahan ang suspek para bumili ng alak at napagbalingan umano niya ang isang lalaking si Donald Raymundo. Pinagbantaan pa raw ng suspek ang mga kainuman ni Raymundo bago nagpunta sa katabing barangay. Doon na raw nagsimula ang gulo.Isang bata ang nadamay sa gulo at tinamaan ng bote sa ulo.Nang makatiyempo ay kinorner ng mga residente ang suspek at kinuyog.Nagtamo ng bugbog at sugat sa iba't ibang bahagi ng katawan ang suspek na kinilala lamang sa alyas na Jawo.Naisugod naman sa ospital at nagpapagaling na ang tatlong lalaking nasaksak ng suspek.Ayon sa pulisya, sinampahan na ng reklamong frustrated homicide ang suspek.Samantala, nagsisisi naman ang suspek sa nagawa. —KBK, GMA Integrated News"
1,"Sumiklab ang sunog sa isang palengke sa Barangay Bago Bantay sa Quezon City nitong Lunes ng umaga.Kuwento ng mga saksi, nakarinig sila ng malakas na putok at kasunod noon ay may apoy na sumiklab sa Abra Market sa kanto ng Abra Street at Congressional Avenue, ayon sa ulat ni Allan Gatus ng Super Radyo dzBB para sa Unang Balita.Sa may lutuan ng isang kainan daw nakita ng mga naroon ang apoy.Mabilis naglabasan sa palengke ang mga tao, kabilang ang mga may puwesto na naiyak na lamang habang tinutupok ng apoy ang kanilang kabuhayan.Mabilis rumesponde ang Bureau of Fire Protection (BFP).Umabot sa first alarm ang sunog, at fire under control na ng 5:38 ng umaga.Naapula ang apoy ng 6:02 a.m.Patuloy pa ang imbestigasyon ng BFP para matukoy ang pinagmulan ng sunog at halaga ng property damage.Samantala, binuksan na sa daloy ng trapiko ang Congressional Avenue. Okupado ng mga truck ng bumbero ang Congressional Avenue noong inaapula pa ang sunog. —KG, GMA Integrated News"
1,"Isang babaeng negosyante ang sinundan, binugbog at ninakawan di umano ng dalawang kawatan sa loob ng palikuran sa isang mall sa Quezon City.Ayon sa ulat ni Jun Veneracion sa 24 Oras Weekend noong Linggo, sinundan daw ng dalawang lalaki ang biktimang si Ronalyn Labang papunta sa mall.Nang siya daw ay aksidenteng pumasok sa panlalaking palikuran sa ikatlong palapag ng mall, siya daw ay pinasok ng mga suspek.“Based dun sa aming experience dito, first time lang nangyari na nasa loob ng CR yung holdap… yung nangyari sa holdapan…” sabi ni QCPD Station 10 Deputy Station Commander Police Major Mike Diaz.“Hinihila na po ako ng lalaki at doon na po siya na-gstart sa akin na nampukpok ng ulo ko. Hanggang sa kinuha niya po yung kamay ko. Then, sinugat-sugatan niya na po… Yung baril po niya sa bag sa harapan niya eh natapik po sa likuran ko…” dagdag pa ng biktima.Nakuhanan si Ronalyn ng dalawang cellphone at P30,000 na cash, habang siya ay nagtamo ng mga sugat sa braso at noo ng dahil sa pambubugbog.Hinala ng biktima at ng kaniyang asawang konsehal ng Tuguegarao, may mas malalim pang motibo ang krimen bukod sa pagnanakaw.“May sinasabi po siya na, 'P_ng asawa mo! May araw din ang asawa mo,' pero nagmakaawa po ako. Sumisigaw din po ako ng tulong,” sabi ni Ronalyn.Dagdag pa ng biktima at ng kaniyang asawa, posibleng may kinalaman sa transaksyon sa diyamante sa kanilang Negosyo ang krimen dahil isang taon na daw sila nakakakuha ng mga pagbabanta.“Sa akin hindi politics eh, parang business yun, sir… kung sa politika, matagal n asana akong pinatay eh…  Hanggang ngayon may death threat ako… hindi mapatay-patay ang misis mo, sabi niya. So dapat ang bantayan ng pulis, hindi ikaw, misis mo, sabi ng nagtitext sa akin,” sabi ni Tuguegarao Councilor Gilbert Labang.Kasalukuyan pang iniimbestigahan ng pulisya kung pano nakapagpasok ng patalim at, ayon sa biktima, baril sa loob ng mall.“Ongoing pa backtracking natin, tyaka follow up operation para ma-identify mga salarin,” ani ni Diaz. — Jiselle Anne C. Casucian/BM, GMA Integrated News"
1,"Sumalpok ang isang van sa concrete barrier ng EDSA Busway sa Mandaluyong City nitong Linggo ng umaga. Ang mga pasahero naman ng mga bus, napilitang maglakad sa Ortigas flyover.Nangyari ang aksidente sa EDSA southbound lane pagkababa ng Ortigas flyover dakong alas-kuwatro ng umaga, ayon sa ulat ni Luisito Santos sa Super Radyo dzBB.Kuwento ng driver ng van, galing siya ng Fairview at patungong Cavite para may i-deliver.Dahil madilim ang lugar, hindi raw niya napansin agad ang mga concrete barrier pagbaba niya ng Ortigas flyover. Tinted din daw ang sasakyan.Hindi naman nasaktan ang driver at walang nadamay na ibang motorista.Ang mga bus naman na nasa EDSA Busway ay naipit sa trapik dahil sa aksidente. Nagpasya na tuloy ang mga pasahero na maglakad na lang pababa ng flyover. UPDATE: Napilitan nang maglakad sa flyover ang ilang mga pasahero ng EDSA Busway matapos ma-trap dahil sa naaksidenteng van sa Ortigas Avenue. | via @luisitosantos03 pic.twitter.com/1cnG5o3zFX— DZBB Super Radyo (@dzbb) February 10, 2024  Hindi ito ang unang beses na nagkaroon ng aksidente sa lugar na ito.Isang van at bus ang bumangga rin sa mga concrete barrier sa lugar na ito noong nakalipas na Linggo, at noong isang Sabado naman ay isang SUV ang sumalpok din sa mga concrete barrier dito. —KG, GMA Integrated News"
1,"Arestado ang isang Koreanong pugante na nagre-recruit umano ng mga Pilipino upang maghatid ng droga sa South Korea.Sa ulat ni John Consulta sa 24 Oras Weekend nitong Sabado, sinabing lumipad pa-Marinduque para makaiwas ang high profile Korean fugitive na si Sim Dongwoo, ngunit nadakip siya ng mga tauhan ng Bureau of Immigration – Fugitive Search Unit at Philippine Drug Enforcement Agency.Ayon sa hepe ng BI – Fugitive Search Unit na si Rendel Sy, nadakip si Sim noong 2021 dahil sa kaso niya sa Korea dahil sa telecom fraud, ngunit pinakawalan na hindi alam ng BI kaya siya nagtago ulit.Gayunman, na-monitor ng mga awtoridad sa Korea ang suspek dahil sa mga nahuling drug mules doon. Lumabas pa sa imbestigasyon na si Sim ang source sa Pilipinas.Bagong kaso ngayon ng Korean national ang pagpapadala ng shabu sa pamamagitan ng kaniyang Koreanong drug mules na nire-recruit dito sa Pilipinas.“Nilalagay nila itong methamphetamine o shabu sa sole ng sapatos. May instances na nilalagay din sa sanitary pads o kanilang private parts para nga hindi ma-check ng ating airport authorities, kaya ito’y nakakalusot papunta ng Korea,” sabi ni Sy.Dagdag ni Sy, nasa 200 grams ng shabu umano ang dinadala ng drug mules ng Koreano.Nakapiit na ngayon sa BI Detention Facility ang Koreanong pugante, na sinisikap pang kunan ng pahayag ng GMA Integrated News.Nagsasagawa na rin ng backtracking ang BI upang matukoy kung sino-sino pa ang mga kasabwat ni Sim. — Jamil Santos/VBL, GMA Integrated News"
1,"Nasawi ang isang 72-anyos na senior citizen nang ma-trap siya sa kanilang bahay sa isang sunog na sumiklab sa Barangay 96, Pasay City.Sa ulat ni Darlene Cay sa State of the Nation, kinilala ang biktima na si Ruben Yabut, na nasawi sa kanilang bahay sa Zamora Street.Ayon sa kaniyang anak, bedridden o hindi na nakagagalaw si Yabut matapos itong ma-stroke.Tinangka pa si Yabut na sagipin ng residenteng si Darwin San Miguel.Gayunman, sugatan si San Miguel, pati ang isa pang residente at isa pang fire volunteer.Sumiklab ang sunog pasado 2 p.m.Itinaas agad ng Bureau of Fire Protection ang sunog sa ikalawang alarma.Naapula ang apoy makalipas ang dalawang oras.Ayon sa tala ng barangay officials, nasunog ang 48 bahay, at nawalan ng tirahan ang nasa 70 pamilya.Nasunog din ang mismong barangay hall ng Barangay 96, at nadamay ang ilang mahahalagang dokumento tulad ng financial documents, blotter at logbook ng barangay.Panandaliang mananatili sa Zamora Elementary School ang mga nasunugan.Patuloy ang imbestigasyon sa sanhi ng apoy. —Jamil Santos/ VAL, GMA Integrated News"
1,"Nadagdagan pa at umakyat na sa 27 ang mga nasawi sa nangyaring landslide sa Maco, Davao de Oro matapos na makakuha pa mga bangkay na natabunan ng lupa nitong Biyernes ng hapon.Sa ulat ni John Calonia sa Super Radyo dzBB nitong Biyernes ng gabi, sinabi ng provincial government at Maco Municipal Disaster and Risk Reduction Management Office (MDRRMO), na 89 katao pa ang nawawala at 32 ang sugatan sa kanilang talaan hanggang 6 p.m. nitong February 9.Pinalawig ang 14-hour extension sa search and rescue operations makaraang may masagip na buhay na babae na tatlong taong gulang kaninang umaga.Inihayag ng provincial government na ""stable"" ang kalagayan ng bata na inoobserbahan sa ospital.“A miraculous little girl survived the landslide that hit Zone 1, Barangay Masara, Maco. This girl was rescued this morning during an ongoing search, rescue, and retrieval operation by our responders,” ayon sa inilabas na pahayag.“So far, this child’s condition is confirmed to be stable after receiving proper medical attention by doctors and nurses at the hospital,” dagdag nito.Sa hiwalay na ulat ni RGil Relator ng GMA Regional TV One Mindanao sa GMA News Saksi, sinabing kabilang sa mga nakuhang bangkay nitong Biyernes ng hapon ay nakuha sa natabunang panaderya sa lugar.Malaking tulong umano ang K-9 o aso ng Coast Guard sa paghahanap sa mga natabunan sa lupa.Ang mga nakukuhang bangkay, dinadala sa isang punerarya sa kalapit na bayan ng Mawab. Dito, nagsasagawa ang identification at post mortem stage sa mga biktima sa pangunguna ng National Bureau of Investigation.Pagkatapos nito, isa-isang tatawagin ang mga naghihintay na kaanak upang kilalanin ang bangkay.Ipagpapatuloy sa Sabado ng umaga ang paghahanap sa mga biktima.—FRJ, GMA Integrated News"
1,"May aasahang rollback sa presyo ng mga produktong petrolyo ang mga motorista sa susunod na linggo matapos ang ilang linggong sunod-sunod na taas-presyo.Batay sa pagtaya sa resulta ng oil trading sa world market sa nakalipas na apat na araw, sinabi ni Department of Energy-Oil Industry Management Bureau Assistant Director Rodela Romero, na posibleng magkaroon ng tapyas sa presyo ng gasolina na aabot sa P1.00 hanggang P1.20 bawat litro.Nasa P0.40 to P0.60 per liter naman ang posibleng rollback sa presyo ng diesel, at P0.45 to P0.65 per liter sa kerosene.Ayon kay Romero, maaari pang magbago ang nabanggit na mga halaga depende sa kalalabasan ng oil trading sa Biyernes.“Reasons for rollback are the build up of US crude inventories and the increase of US oil production and the slowing oil demand growth,” paliwanag ng opisyal.Ipinaliwanag din ng opisyal na hindi pa rin panatag ang presyohan ng mga produktong petrolyo dahil sa mga nagaganap na kaguluhan sa ibang bahagi ng mundo gaya ng digmaan ng Israel at Hamas, ang pagbabawas sa produksyon ng Organization of Petroleum Exporting Countries (OPEC) members, at mataas na oil demand ng India.Sa unang mahigit isang buwan ng 2024, umabot na sa P5.15 per liter ang iminahal ng presyo ng gasolina; P4.40 per liter sa diesel; at P0.85 per liter naman sa kerosene.-- FRJ, GMA Integrated News"
1,"Buhay na nasagip ang isang batang babae mula sa gumuhong lupa sa Maco, Davao de Oro. Nangyari ang landslide dalawang araw na ang nakalilipas.Kinumpirma ni Maco information officer Jiesyl Mae Tan nitong Biyernes sa GMA News Online sa pamamagitan ng text message ang magandang balita.Sa inilabas na pahayag ng pamahalaang panlalawigan, nakasaad na ""stable"" ang kalagayan ng bata matapos suriin ng mga doktor.“A miraculous little girl survived the landslide that hit Zone 1, Barangay Masara, Maco. This girl was rescued this morning during an ongoing search, rescue, and retrieval operation by our responders,” ayon sa pahayag.“So far, this child’s condition is confirmed to be stable after receiving proper medical attention by doctors and nurses at the hospital,” dagdag nito.Hanggang nitong Biyernes ng umaga, 15 bangkay na ang nakuha mula sa gumuhong lupa, at nasa 110 ang nawawala.Ayon sa Office of Civil Defense (OCD) spokesperson Edgar Posadas, beneripika muna nila ang mga pangalan ng mga naitalang nawawala bago nila ito opisyal na isinama sa bilang.Patuloy umano ang ginagawang paghahanap sa mga biktima, ayon pa kay Posadas.“Ang ginagawa po natin, hindi ko lamang po alam iyong detalye ng shifting because I am not on the ground, pero nilimitahan po natin for the safety of everyone pati po noong mga rescuers natin,” pahayag ng opisyal sa ulat ng GTV Balitanghali.“We are expecting some rains again throughout the weekend sa Davao Region,” dagdag niya.Martes ng gabi nang mangyari ang landslide na tumabon sa mga kabahayan at dalawang bus na pinaniniwalaang mahigit 24 katao ang sakay.Nakararanas ng mga pag-ulan sa Davao region nilang mga nakalipas na linggo na nagpalambot sa lupa sa mga kabundukan.Inihayag naman ni Colonel Rosa Ma Cristina Rosete-Manuel, spokesperson ng Eastern Mindanao Command (EastMinCom), na kabilang sa mga tumutulong rescue operations, umaasa ang mga rescuer na may makikita pa silang mga survivor. —FRJ, GMA Integrated News"
1,"Kinagigiliwan ang isang batang babae nang mauwi sa panenermon ang kaniyang pagkasa sa 0.5 challenge matapos niyang makita ang kalat sa kanilang bahay sa Cainta, Rizal.Sa ulat ng Unang Balita nitong Biyernes, mapapanood ang video ng Slampack TV tampok ang batang si Stephanie Origenes.""Ang daming kalat sa bahay katulad nitong mga tiklupin!"" sigaw ni Stephanie.""Tapos dito pa sa lababo hindi pa matakluban 'yung pagkain,"" patuloy niya.Sa video, mapapansing tila ""0.5"" na lang din ang natitirang pasensya ng walong taong gulang na bata.Sa halip kasi na OOTD ang ibida ni Stephanie, mga tiklupin at kalat sa bahay ang naging sentro ng kaniyang entry.Ayon naman sa mga magulang niyang sina Marvin at Joy, nagkaroon ng kasiyahan sa kanila kaya nagkaroon ng maraming kalat.Matapos mag-request si Stephanie na gawin ang 0.5 challenge, naisipan nilang pamilya na lagyan ito ng twist.Tumutulong sa mga gawaing bahay si Stephanie kaya lang may kasama siyang talak. —Jamil Santos/VBL, GMA Integrated News"
1,"Patay sa tama ng bala ang isang binatilyo sa Tondo, Maynila matapos umanong maglaro ng ""Russian Roulette"" kasama ang kaniyang pinsan, ayon sa ulat ni Jhomer Apresto sa Unang Balita nitong Biyernes. Nabaril ang 14-anyos na biktima ng kaniyang 22-anyos na pinsan habang naglalaro umano ng ""Russian Roulette"" sa kuwarto ng suspek nitong Huwebes.""Nung una hindi raw ito (baril) pumuputok, pangatlo, pang-apat tsaka ito pumutok at tinamaan na nga 'yung bata sa ulo,"" ani Police Captain Dennis Turla, homicide section chief ng Manila Police District.Naisugod pa raw sa ospital ang biktima pero binawian din ito ng buhay kalaunan.Agad namang naaresto ang suspek na tumangging magbigay ng pahayag. Inaalam pa ng otoridad kung saan niya nabili ang baril.""Inaalam namin ngayon kung may nagawa ba siyang dating mga krimen,"" ani Turla.Mahaharap ang suspek sa reklamong homicide. —KBK, GMA Integrated News"
1,"Na-hulicam ang pagnanakaw ng dalawang lalaki sa isang electric scooter sa Brgy. Amihan Quezon City. Sa CCTV footage ng barangay, makikitang tila ordinaryong residente lang ang mga salarin na may hawak pang helmet. Pagtapat sa isang bahay ay agad silang pumasok sa gate.Matapos ang mahigit 40 segundo, tangay na nila ang e-scooter. Sa isa pang anggulo ng CCTV, nahagip ang mga salarin na patakas sa Narra Street. Ang isa ay nakasakay na sa motorsiklo na walang plaka. Sinusundan siya ng kasamahan na nakasakay naman sa ninakaw na e-scooter. Kuwento ng may-ari, ginamit pa niya ang e-scooter ilang oras bago ito nanakaw. “Natulog ako tapos nagising ako mga 8:30 a.m., napansin ng tito ko na wala na ‘yung scooter kasi wala sa ibaba tapos wala rin sa itaas kasi minsan inaakyat ko. Ang ginawa ko pumunta ako sa barangay para ipa-check sa kanila ‘yung nangyari sa CCTV,” ani Hans Marcon, ang may-ari ng e-scooter. Ayon naman sa mga taga-barangay, dayo lang sa lugar ang dalawang lalaki na sa unang tingin ay hindi aakalaing magnanakaw pala.“Most likely po talagang hindi namin residente hindi siya familiar na taga barangay amihan,” sabi ni Kagawad Ryan Rodriguez. Nai-report na ang krimen sa Anonas Police Station. —KBK, GMA Integrated News"
1,"Dead on the spot ang isang lalaki matapos barilin ng isang gwardya sa bahagi ng Mabini kanto ng Pedro Gil sa Ermita, Maynila.Ayon kay Felix Laurio, nakakita sa insidente, na bago ang pamamaril, isang alyas Bogart ang nakaaway ng lalaki.Sa hindi malamang dahilan ay ilang ulit niya itong hinataw ng itak.Nakatakbo pa palayo si Bogart pero tumumba rin di kalaunan.“Hinabol ng matanda, eh 'di na siguro kaya ng biktima dahil malaking mama din sya, tumawid pa siya  at umupo doon, pinuntahan din siya, hinabol, tinaga tsaka sinaksak,"" kwento ng saksi.Agad naman lumapit ang gwardya ng kalapit na hotel at sinubukang awatin ang suspek.Pero dahil sa hindi humihinto ang lalaki ay dito na nagdesisyon ang gwardya na gamitin ang kaniyang service fire arm at mag warning shot.Maya maya ay humarap umano sa kaniya ang suspek at sa pangamba na hatawin din siya ng itak, muli niya itong binaril sa ilalim ng dibdib na nagresulta sa pagkamatay ng suspek.Ayon naman kay Police Captain Dennis Turla, hepe ng Homicide Section ng Manila Police District (MPD), binigyan pa ng paunang lunas ng gwardya si Bogart bago isinugod sa ospital.Sa ngayon ay patuloy na nagpapagaling ang biktima ng pananaga.“Masasabi natin na sobra yung galit niya sa sobrang dami nung taga na inabot niya,” ayon sa pulisya.Dalawang basyo ng bala ang narekober sa crime scene.Hawak na ng MPD-Homicide ang gwardya na sumasailalim sa imbestigasyon. Tumanggi siyang magbigay ng pahayag. — BAP, GMA Integrated News"
1,"Nambato ng mga motorista at nanlaban sa mga opisyal ng barangay ang isang babae na nagwala sa lansangan matapos na hiwalayan ng kaniyang kasintahan sa Quezon City.Sa ulat ni James Agustin sa GMA News ""24 Oras"" nitong Huwebes, sinabing nangyari ang pagwawala ng 27-anyos na babaeng lasing sa Barangay Project 6.Sa kuha ng CCTV camera, nahuli-cam ang babae na pasuray-suray na naglalakad sa gitna ng kalsada, at binabato ng tsinelas ang ilang motorista.Nang dumating ang mga opisyal ng barangay, sinipa niya ang isa, at may isa pa siyang kinagat sa braso.Ayon sa pulisya, lasing ang babae at masama ang loob dahil hiniwalayan ng kaniyang kasintahan.“‘Yung isang BPSO po natin kaniyang nasaktan, at ‘yung isa rin pong kagawad, nakagat po niya sa tagiliran at sa braso,” sabi ni Police Major Octavio Ingles, Jr., police deputy station commander ng Project 6 police station.Aminado naman ang babae sa kaniyang ginawa at nagsisisi raw siya.“Sobrang lasing ko sir, wala na po ako sa huwisyo,” sabi ng babae, na inamin din ang nangyaring breakup nila ng kasintahan.“Hindi ko na talaga matandaan ‘yung mga nangyari… Humihingi po talaga ako ng pasensya, talagang sobrang pagsisisi ko,” dagdag niya.Dahil sa nangyari sa kaniya, ang payo niya, “Huwag na po mag-inom ‘yung mga kabataan ngayon. Itigil na ang pag-iinom.”Mahaharap sa patong-patong na reklamo ang babae na kinabibilangan ng Alarms and Scandals, and Resistance and Disobedience at Direct Assault upon an Agent of Person in Authority. — FRJ, GMA Integrated News"
1,"Muling iginiit ni Pangulong Ferdinand “Bongbong” Marcos Jr. na labag sa Saligang Batas ang paghiwalay ng Mindanao sa Pilipinas, at hindi magtatagumpay ang panawagan para rito.Sa kaniyang talumpati sa ""Constitution Day 2024"" sa Makati City nitong Huwebes, sinabi ng pangulo na ang panawagan na ihiwalay ang Mindanao, ""is doomed to fail, for it is anchored on false premise not to mention a sheer constitutional travesty.""“I strongly appeal to all concerned to stop this call for a separate Mindanao. This is a grave violation of the constitution,” giit ni Marcos.Sa dating pangulong Rodrigo Duterte ang nagpalutang sa usapin na ihiwalay ang Mindanao sa harap ng kaniyang pagtutol sa Charter change sa paraang ng peoples' initiative.Sa talumpati naman ni Marcos sa 17th meeting of the national government - Bangsamoro government Intergovernmental Relations Body (IGRB) sa Pasay City, sinabi niya na ang malakas na Mindanao ay mangangahulugan ng malakas na Pilipinas.''A stronger BARMM means a stronger Mindanao. A stronger Mindanao means a stronger Philippines bringing us closer to achieving our agendas,'' ani Marcos.Inihayag din ng pangulo na hindi magiging kompleto ang Bagong Pilipinas kung hindi magiging maunlad ang Bangsamoro region.Ang IGRB ay isa sa intergovernmental relations mechanisms ng pamahalaan at Bangsamoro governments na binuo sa ilalim ng Bangsamoro Organic Law.Nauna nang nagpahayag si BARMM Chief Ahod Ebrahim ng suporta sa administrasyon ni Marcos, at pagpapatupad ng Comprehensive Agreement on the Bangsamoro (CAB), na naging daan sa paglikha ng BARMM, na ipinalit sa ARMM.Sa ngayon, ang transition government ang namumuno sa BARMM, at sa 2025 ang kauna-unahang halalan na gagawin para maghalal ng kanilang mga pinuno.—FRJ, GMA Integrated News"
1,"Umakyat na sa 10 ang nasawi sa nangyaring landslide sa Maco, Davao de Oro, habang 49 pa ang pinapangambahang natabunan ng lupa.“We have recorded that ten (10) bodies have been recovered from the landslide and thirty-one (31) injured persons have been rescued,” ayon sa pamahalaang panglalawigan.Martes ng gabi nang gumuho ang bahagi ng bundok na bumabon sa isang paradahan ng mga bus, isang barangay hall, at ilang kabahayan sa Zone 1 Barangay Masara sa Maco town.Nangyari ang insidente malapit sa isang mining site na mayroong tatlong shift na nagtatrabahi para sa 24 na oras nitong operasyon. Kabilang sa mga natabunan ang ilang manggagawa na pauwi na sakay ng dalawang bus.Maliban sa tinatayang 30 manggagawa ng sakay ng dalawang bus, may mga residente rin sa lugar ang pinapangambahang nabaon sa lupa.Pahirapan ang paghahanap sa mga biktima dahil sa lawak ng lugar na tinamaan ng pagguho.Bukod sa mga nasawi sa landslide sa Maco, may naitala ring 21 nasawi dahil sa baha, pagkalunod at landslides sa  iba pang lugar ng Davao de Oro at Davao del Norte, ayon sa provincial disaster risk reduction and management offices.Ang trahedya ay dulot ng ilang araw na pag-ulan sa bahagi ng Mindanao na sanhi ng Northeast Monsoon o Amihan at trough of a low pressure area (LPA), ayon sa National Disaster Risk Reduction and Management Council (NDRRMC).Apektado nito ang Northern Mindanao, Davao, Soccsksargen, Caraga at Bangsamoro region.Nagdeklara ng state of calamity sa lalawigan ng Agusan del Sur at sa bayan ng Lingig sa Surigao del Sur. —FRJ, GMA Integrated News"
1,"Nahuli-cam ang ginawang pandurukot ng isang miyembro umano ng “Ipit Gang” mula sa bag ng isang estudyante sa Santa Mesa, Maynila.Sa ulat ni Jhomer Apresto sa Unang Balita nitong Huwebes, mapapanood sa CCTV ang paglalakad ng isang lalaking nakaputi sa Ramon Magsaysay Boulevard.Ilang saglit pa, makikitang pabalik siya at tila may sinusundan.Sa isa pang kuha ng CCTV, makikita ang lalaki na nasa likod na ng tatlong estudyante, at dumudukot na pala mula sa bag ng estudyanteng nasa kaniyang harapan.Natangay ang cellphone ng biktima saka lumayo ang salarin.Ayon sa barangay, halos mga kalalakihan ang mga miyembro ng Ipit Gang, na sinasabayan ang mga estudyante sa pagsakay sa jeep.Kung minsan, magpapalit ng damit ang mga salarin pagkakuha sa mga gamit ng mga biktima.Ayon sa barangay, hindi na mabilang kung gaano karami ang nanakawan ngayong taon.Nakipag-ugnayan na ang barangay sa pulisya sa pagtugis sa mga salarin, at napagkasunduang maglalagay sila ng outpost. —Jamil Santos/VBL, GMA Integrated News"
1,"Wala ng buhay nang matagpuan ng mga tauhan ng Philippine Coastguard ang 18-anyos na lalaki na nalunod sa Pasig river nitong Miyerkules ng hapon.Dakong 2:00 pm nang rumesponde ang mga tauhan ng PCG sa Sandoval bridge sa Barangay Maybunga sa Pasig para hanapin ang biktimang si Japeth Javier.Isang oras ang nakalipas nang matagpuan nila ang katawan ng biktima.Kwento ng mga kaibigan ng biktima na Itinago namin sa pangalang Boy at Jose edad 17 at 16.Ala una ng hapon nang magpunta silang magkakaibigan sa may ilog para tumambay at nagkayayaan daw silang maligo.Kasama ng biktima sa ilog si Boy, kwento nya sa GMA Integrated News, hanggang balikat lamang daw nila ang tubig kanina sa ilog kaya naman Itinuloy nila ang paliligo.Pero Bigla na lamang daw silang napadpad ni Javier sa malalim na parte ng ilog.Nagkaharutan daw kasi sila ni Javier hanggang sa parehas na silang malunod.“Hanggang dito lang po un. Tapos? Lumalayo kami konti tapos naghaharutan kami pagtulak niya po sa akin parehas na po kaming nalunod. Dumulas po ako sa burak tapos pumipiglas wala na po ako matapakan. Ung kasama mo ano nangyari? Nalulunod na rin po,” kwento ni Boy.Kahit di raw marunong lumangoy si Jose, sinubukan niyang sagipin ang mga kaibigan.Pero isa lang daw sa mga kaibigan ang kanyang naisalba.“Nagulat na lang po ako sumisigaw yung isa sabay tumakbo na po ako papunta doon sabay ito po nasagip ko, yung isa po hindi ko nahawakan eh kasi sobrang lalim na po sa dulo,” kwento ni Jose sa GMA Integrated News.Sinabi naman ng mga opisyal ng barangay na ilang beses na silang nakasita ng mga kabataan na tumatambay at naliligo sa ilog. -- FRJ/BAP, GMA Integrated News"
1,"Nagiging aktrasyon ngayon ng Maynila para sa mga namamasyal ang iconic at makasaysayang Manila Clock Tower na may museum na rin.Sa ulat ni Vonne Aquino sa GTV ""State of the Nation"" nitong Miyerkules, sinabing 1930s nang itayo ang naturang tore ng orasan kasama ang mismong city hall ng Maynila, na idinisenyo ni architect Antonio Toledo.Halos 100 feet ang elevation nito at mayroon itong apat na clock faces na nakaharap sa Intramuros, Bonifacio Shrine, Rizal Park at Palasyo ng Malacanang.Bukod sa pagbibigay ng tamang oras, puwede na rin ngayong akyatin ang tore na may 200 steps.Sa tuktok ng tore, makikita ang 360 degrees view ng Maynila. Bukod dito, isa na rin itong museyo.Ayon kay Jose Ma. D. Belmonte, project head ng Manila Clock Tower museum, ginawa nila ito para lalo pang ipromote ang kultura ng mga Manileno.Makikita sa museo ang mga larawan sa nangyaring digmaan noon napinsala ang Maynila, mga vintage explosives na ginamit noong World War II.Ngayong National Arts month, makikita rito ang iba’t ibang obra ng mga artist.Bukas ang Tower Clock museum mula 10:00 am hanggang 3:00 pm, mula Martes hanggang Biyernes. Pero bago magpunta, magpa-schedule muna sa kanilang official social media page. -- FRJ, GMA Integrated News"
1,"Nasa 142 online courses ang libre umanong iniaalok ng prestihiyosong Harvard University ngayong 2024.Sa official website ng nasabing unibersidad, nakasaad na kabilang sa mga kursong iniaalok nila ang programming, history, data sciences, mathematics, at humanities.Tatagal ang mga kurso ng isa hanggang higit 12 linggo, ""and will be taught exclusively online, typically asynchronously to allow the learner to complete the work within a wider designated time frame.""Bibigyan din ng Harvard University ng free access sa materials sa bawat kurso ang mga mag-e-enroll, kabilang sa mga video at babasahin na inihanda ng mga instructor.Kapag nakompleto ang kurso, maaaring magbayad ng fee ng mula P6,000 hanggang P17,000 kung nais na kumuha ng certificate of completion na verified ng unibersidad.Kamakailan lang, inanunsyo ng University of the Philippines Open University ang kanilang 24 online courses na libre din. —FRJ, GMA Integrated News"
1,"Sinabi ni First Lady Liza Araneta-Marcos na hindi na uso ang paninira, pambabatikos, at mga salitang nakakasakit sa kapuwa.Sa ulat ng GMA News ""24 Oras"" nitong Miyerkules, sinabing inihayag ito ng Unang Ginang sa dinaluhang caravan sa La Union nitong Martes.“Hindi na po uso ang paninira, hindi na po uso ang pagbabatikos at mga salitang napakasakit. Hindi ganoon ang Pilipino, rich or poor, may class naman tayo ng kaunti,” bahagi ng kaniyang talumpati.Idinagdag niya na layunin ng kampanyang Bagong Pilipinas na inilunsad ng kaniyang asawa na si Pangulong Ferdinand ""Bongbong"" Marcos Jr., na pag-isahin ang pribado at pampublikong sektor para sa lahat ng Pilipino.Sinabi rin ng Unang Ginang na galing din siya sa pribadong sektor at babalik siya rito pagkatapos ng termino ng pangulo.Kamakailan lang, inakusahan ni dating pangulong Rodrigo Duterte ang mga Marcos, at maging ang pinsan nila na si Speaker Martin Romualdez, na nasa likod ng planong pag-amyenda sa 1987 Constitution para magtagal umano sa kapangyarihan.BASAHIN: Mag-amang Rodrigo at Baste Duterte, bumanat kay Pres. MarcosHinamon din ng anak ni Duterte na si Davao City Mayor Sebastian ""Baste"" Duterte, na magbitiw sa puwesto ang pangulo kung wala itong malasakit sa mga Pilipino.Nangyari ang pag-atake ng mag-amang Duterte laban kay Marcos, nang araw na ilunsad ng huli ang kampanya nito na Bagong Pilipinas na ginanap sa Quirino Grandstand.Sa pagtitipon sa La Union, sinabi ng Unang Ginang na ang Bagong Pilipinas ay isang ""masterplan for genuine development for the benefit of all our people."" —FRJ, GMA Integrated News"
1,"Nasawi ang isang lalaki matapos siyang pagsasaksakin ng dalawa niyang kaibigan na nakainuman niya sa rooftop sa Baseco Compound sa Maynila.Sa ulat ng Balitanghali nitong Miyerkoles, sinabing sa rooftop din mismo kung saan nangyari ang insidente natagpuan ang katawan ng biktima.Tukoy na ng mga pulis ang mga nakatakas na suspek.Inilahad ng isang saksi na nakita niyang duguan ang mga kamay at paa ng mga suspek. —Jamil Santos/VBL, GMA Integrated News"
1,"Sa kulungan ang bagsak ng isang mag-live in partner na mga supplier umano ng droga, matapos silang mahulihan ng P680,000 halaga ng shabu umano sa Batasan Hills, Quezon City.Sa ulat ni James Agustin sa Balitanghali nitong Miyerkoles, kinilala ang mga suspek na sina Jay-R Dela Cruz at Jather Amador, na dinakip sa inuupahan nilang bahay matapos ikinasa ang drug buy-bust operation.Nakatanggap ng tip ang pulisya na nagbabagsak umano ng shabu sa lugar ang mag-partner.Nakuha sa mga suspek ang 100 gramo ng shabu na katumbas ng nasabing halaga.Ayon sa pulisya, nakararating ang operasyon ng mga suspek hanggang sa Rizal at Marikina.Itinuturing si Dela Cruz na high-value individual. Hindi basta-basta nakikipagkita ang mga suspek sa mga binabagsakan nila ng item, at idinaraan sa online ang bayaran.Nakulong na rin si Dela Cruz sa Marikina noong 2020 dahil sa kasong may kinalaman din sa droga.Sinampahan na ang mga suspek ng reklamong paglabag sa Comprehensive Dangerous Drugs Act. —Jamil Santos/VBL, GMA Integrated News"
1,"Dahil sa pagmomotorsiklo nang walang suot na helmet, naaresto ang isang lalaki na lumitaw sa imbestigasyon na kabilang pala sa isang grupo ng mga holdaper na gumagala sa Maynila.Sa ulat ni John Consulta sa GMA News ""24 Oras"" nitong Martes, nakilala ang suspek na si Ian Christopher Lapuz, na naaresto sa isang checkpoint ng Manila Police District Station 9 (Malate Police Station).Nakuha kay Lapuz ang isang kalibre .45 na baril na may mga bala, at ang motorsiklo na ginamit ng grupo sa panghoholdap.""Nag-review tayo ng mga CCTV recordings. Siya 'yung rider doon sa isang motorsiklo at na-identify na rin natin 'yung ibang kasamahan niya,"" sabi ni MPD director Police Brigadier General Arnold Thomas Ibay.Isa umano si Lapuz sa anim na suspek na nakasakay sa tatlong motorsiklo na nahuli-cam sa Maynila noong nakaraang buwan na may hinoldap na lalaki na katatapos lang mag-withdraw ng pera sa ATM.BASAHIN: Mga holdaper na nakamotorsiklo, gumagala sa Maynila; nag-withdraw sa ATM, nabiktimaAminado naman si Lapuz sa krimen at idinahilan na buntis ang kaniyang asawa kaya sumama siya sa grupo dahil kailangan niya ng pera.Ayon kay Lapuz, kung sino lang ang madaanan nila ang kanilang binibiktima gaya ng lalaking nag-withdraw ng pera.Sinabi naman ni Ibay na patuloy ang paghahanap nila sa iba pang sangkot sa grupo. — FRJ, GMA Integrated News"
1,"Arestado ang isang babae sa Quezon City dahil sa pagkakasangkot umano sa ""rent-tangay"" modus, ayon sa ulat ni James Agustin sa Unang Balita nitong Martes.Inaresto ang 26-anyos na babae sa isang entrapment operation sa Barangay UP Campus matapos tangayin umano ang nirentahan niyang sasakyan na pinatutubos umano niya sa halagang P200,000.Kuwento ng may-ari ng sasakyan, nakatransaksiyon niya online ang suspek noong January 10. Rerentahan daw nito ang SUV sa loob ng dalawang araw, pero umabot na ng isang buwan ay hindi pa ito ibinabalik.""Mga ilang araw, naghihintay kami sa panibagong kontrata para makipagkita pero hindi na po nakikipagkita. Tapos 'yung GPS po patay na so nagtataka na kami, kinakabahan na rin kami. Tapos hindi mo na makausap nang maayos 'yung nag-rent,"" sabi ng biktima.Dagdag pa ng biktima, hindi pa nila tapos bayaran sa bangko ang sasakyan na hanggang ngayon ay hindi pa natatagpuan.Dumulog din sa pulisya ang iba pang nabiktima ng suspek.Sa follow-up operation nabawi ang dalawa pang tinangay na sasakyan sa tulong ng GPS. Naisanla na pala ang mga ito ng suspek.Ayon sa pulisya, may apat pang kasamahan ang naarestong suspek. Nago-operate daw ang grupo sa Quezon City, Pasay, Cavite at Laguna.Nasampahan na ang naarestong suspek ng reklamong robbery-extortion. Aniya, nadamay lang siya.""Nadamay lang po ako, sir. Kung ano man po iyong naging transaksiyon ko, naibalik ko na nang maayos,"" sabi ng suspek.Patuloy na hinahanap ng pulisya ang iba pang kasabwat ng suspek. Nananawagan din sila sa iba pang nabiktima ng grupo na makipag-ugnayan sa kanila. —KBK, GMA Integrated News"
1,"Nagbabala ang Department of Trade and Industry (DTI) sa publiko laban sa pagbili ng nauusong ""mystery parcels,"" o mga produkto na ide-deliver pero hindi nakuha o nakarating sa dapat na pagbigyan o nag-order.Kapag hindi naibigay sa dapat pagdalhan ang produkto, ibinabalik ng delivery rider sa online platform, seller o courier ang produkto. Inaalis ang pangalan ng dapat pagdalhan bago ibenta bilang “mystery parcels.”Sa ulat ni Dano Tingcungco sa GMA News 24 Oras nitong Lunes, sinabing marami ang bumibili ng mystery parcels sa pag-asa na mas mahal ang laman ng kahon kaysa sa presyo na kanilang ibinayad kahit hindi nila nakita ang laman ng kanilang binili.Ayon kay DTI Assistant Secretary Amanda Nograles, maikokonsiderang nakaw na produkto ang mga mystery parcel.“Unless the owner says inabandona na, siya pa rin ang may-ari nu'ng item. Kung sino man nagtanggal ng waybill at nagbenta, that can be charged as nakaw na item,” ayon kay Nograles.Ayon sa isang nagtitinda, mayroon siyang pinagkukunan ng mga produkto na nabibili niya sa halagang P45 ang isa at ibinebenta lang niya ng P50.Hindi umano ilegal ang kaniyang ginagawa dahil inoorder niya online ang mga produkto.Sinabi ni Nograles, maaari nilang ipa-take down ang online store, padalhan ng show cause order o bigyan ito ng notice of violation.Ang anti-fencing Law ay batas kontra sa pagbili ng mga produkto na mula sa nakaw. Ang parusa rito ay depende sa halaga ng produktong sangkot. —FRJ/KG, GMA Integrated News"
1,"Lumampas na sa kaniyang destinasyon ang isang lalaki pero hindi siya makababa sa sinasakyang jeepney dahil sa nakita niyang P1,000 sa ilalim ng upuan.Sa ulat ng GMA Integrated Newsfeed, ikinuwento ni Mico Alejo, 23-anyos na galing siya noon sa trabaho at nakasakay sa jeep na rutang Baclaran nang mapansin sa ilalim ng upuan ang P1,000 papel noong Enero 31.Hindi raw niya alam kung paano niya kukunin ang pera kahit nakabababa na ang iba pa niyang kapuwa pasahero at nakalampas na siya sa kaniyang bababaan.Maging ang driver ng jeep, napansin na siya na lang ang naiwang pasahero. Umisip pa si Mico ng mga taktika kung papaano niya kukunin ang pera gaya ng paglaglag kunwari ng barya.Pero nangangamba rin si Mico na baka social experiment lang ang lahat, at baka may palihim na video na kumukuha sa kaniya.""Baka mamaya makita ko yung sarili ko sa Youtube na ako pala yung hindi honest na nakapulot ng pera,"" saad niya.Sa huli, nagpasya si Mico na kunin na ang pera dahil baka may sumakay pa na iba at kumuha sa pera.Malaking tulong daw sa kaniya ang P1,000 dahil nang araw na iyon ay wala siyang kapera-pera.Pero binagabag pa rin siya ng konsensiya nang magdamag dahil sa pera hindi niya pinaghirapan.""Nakakakonsenya kasi. Ako kasi kapag gumagastos ako ng mga bagay na bibilhin ko, damit, pagkain, gusto ko pinaghirapan ko,"" saad niya.Nang i-post niya ang video sa pagkapulot niya ng pera, may mga nag-message sa kaniya na inaangkin ang pera pero kadudada naman daw.Sa huli, nagpasya si Mico na gastusin ang pera at ipinambili niya ng pagkain na ipinamigay niya sa mga nakatira sa lansangan.""Sobrang saya po nila. Noong una parang hindi pa sila makapaniwala. Hanggang sa sabi ko totoo po 'yan, bigay ko na lang po 'yan,"" kuwento niya.Napag-alaman na minsan din palang tumira sa kalye ng may isang taon si Mico nang magkaroon ng problema ang kaniyang pamilya.Payo ni Mico sa mga mahaharap sa katulad na sitwasyon, ""Kapag nakakapulot ka dapat pag-isipan mo ng three time kung saan mo dadalhin iyong pera na 'yon."" --FRJ, GMA Integrated News"
1,"Nagkasigawan sa labas ng dugout ng Mall of Asia Arena sina Calvin Abueva at ang asawa ni Mo Tautuaa. Nangyari ang insidente matapos ang Game 2 ng San Miguel at Magnolia sa PBA Commissioner's Cup nitong Linggo.Nagwagi sa naturang laban ang koponan ni Tautuaa na San Miguel, 109-85 kontra sa koponan ni Abueva na Magnolia.Sa ulat ng GTV Balitanghali nitong Lunes, sinabi ng asawa ni Tautuaa na si Aida, nginitian at tinawanan siya ni Abueva sa hallway.Pero iginiit ni Abueva na wala siyang ginagawa.ipinagtanggol din si Abueva ng kaniyang asawa, at sinabing hindi puwedeng bastusin ng katulad nilang mga asawa ang mga player.Sinusubukan pang makuhanan ng pahayag si Tautuaa at ang pamunuan ng PBA.Sa ulat ng GMA Sports, sinabi ni Abueva na hinihintay niya ang kaniyang anak nang dumaan si Aida.""Ewan ko sa kaniya. Dumaan siya dito (habang) hinihintay ko 'yung anak ko and then tinanong niya ako,"" pahayag ni Abueva sa media.""Sino ka para i-smile ko 'yan, ha, sino 'yon, ha? Tapos nandiyan 'yung mga anak ko tapos nagga-ganyan siya? Dumaan ako nang maayos,"" dagdag niya.Hindi ito ang unang pagkakataon na nasangkot si Abueva sa insidente na sangkot ang asawa o partner ng isang manlalaro.Noong 2019,  pinagmulta ng PBA si Abueva ng P20,000 dahil sa kinasangkutan nitong kontrobersya sa dating partner ni Ray Parks.Nasuspindi rin si Abueva dahil sa naturang insidente, at nasundan pa ng isang pang insidente sa hiwalay na laro—FRJ, GMA Integrated News"
1,"Bumagsak sa hood ng isang taxi ang debris mula sa railing ng flyover kaninang umaga sa Makati City.Ayon sa ulat ng Super Radyo dzBB na lumabas rin sa 24 Oras Weekend, bumangga ang isang SUV sa railing ng EDSA-Estrella flyover.Sa tindi ng pagbangga, tatlong railing ang natanggal at ang debris ng isa nahulog at bumagsak sa hood ng isang taxi sa ilalim ng flyover.Hindi naman nasaktan ang taxi driver.Ang SUV driver, dinala sa ospital. Iniimbestigahan na ang aksidente. — BM, GMA Integrated News"
1,"Sumalpok ang isang sport utility vehicle sa Rockwell flyover sa Makati City nitong Linggo dakong alas-sais ng umaga.Sa lakas ng impact, tatlong railing ng flyover ang natanggal, ayon sa ulat ni Mao dela Cruz sa Super Radyo dzBB.Ang isang railing ay nahulog pa sa isang taxi na dumadaan sa EDSA sa ilalim ng flyover. WATCH: Taxi, nabagsakan ng debris ng railing na nabangga ng isang SUV sa bahagi ng Rockwell flyover sa Makati City. | via Mao dela Cruz pic.twitter.com/TGDA7kKD4P— DZBB Super Radyo (@dzbb) February 3, 2024  Inabot ng halos tatlumpung minuto bago naialis ng mga responder ang driver mula sa loob ng sasakyan.Sa lakas ng impact ng aksidente, na-deploy ang airbags ng SUV at natanggal din ang isang gulong nito.Dinala na sa ospital ang driver ng SUV.Patuloy ang imbestigasyon ng Metropolitan Manila Development Authority sa insidente.Pansamantalang nagdulot ng mabigat na trapiko ang aksidente dahil isang lane lang ang nadadaanan ng mga motorista. —KG, GMA Integrated News"
1,"Isang van at isang bus ang sumalpok sa mga concrete barrier sa EDSA nitong Linggo ng umaga.Kuwento ng driver ng van, galing siya ng Cubao at maghahatid sa Taguig nang may sumabit sa gulong niya pagbaba niya sa southbound lane ng EDSA-Ortigas flyover, ayon sa ulat ni Luisito Santos sa Super Radyo dzBB.Nawalan daw siya ng kontrol sa manibela kaya sumalpok ang minamaneho niyang sasakyan sa mga concrete barrier.Ayon sa Metropolitan Manila Development Authority (MMDA), pitong concrete barrier ang nasalpok ng van. Nayupi ang harap ng nasabing van.Bumangga naman ang paparating na bus na nasa EDSA Busway sa concrete barrier na unang nabangga ng van.Wala namang naiulat na nasaktan sa mga sakay ng van at ng bus. WATCH: Nililinis ng mga tauhan ng MMDA ang mga tipak ng semento mula sa inararong concrete barrier ng isang van sa EDSA Ortigas Busway @dzbb pic.twitter.com/vuQDz7pxC1— Luisito Santos (@luisitosantos03) February 3, 2024  Pansamantalang nagdulot ng mabigat na trapiko ang insidente dahil isang lane na lang ang nadaanan ng mga motorista at ng mga bus. —KG, GMA Integrated News"
1,"Nagdulot umano ng trauma sa isang pasahero ang hinihinala niyang ""modus"" ng kawatan sa pamamagitan ng paglalagay sa kaniya ng ketchup habang nakasakay sa MRT.Sa ulat ni Vonne Aquino sa GTV ""State of the Nation"" nitong Biyernes, sinabing Disyembre nangyari kay Cris Manimtim ang insidente pero tandang-tanda pa rin niya ang mga detalye nito.Kuwento ni Cris, papasok siya sa trabaho at sumakay siya ng MRT sa Cubao Station. Pero ang isang pasahero sa kaniyang harapan, lumipat daw sa kaniyang likuran pagsapit nila sa Ortigas Station.At nang makarating na sila sa Shaw Boulevard Station, sinabihan siya ng naturang pasahero na mayroon siyang ketchup sa bag.Sa larawan na ipinost noon ni Cris, makikita nga na may ketchup siya sa damit sa bandang balikat, at maging sa bag.Pinahahanap daw siya ng pasahero ng tissue para punasan ang ketchup. Pero hinayaan na lang ni Cris ang ketchup kahit tumutulo na dahil naalala niya ang kuwento ng isa niyang kaibigan tungkol sa katulad na modus na nawalan ng gamit.Kahit lumabas na siya sa bagon ng tren, sinabihan pa rin daw siya ng pasahero na magtungo sa CR upang doon maglinis. Pero hindi pa rin niya pinansin ang pasahero at dumiresto na siya palabas ng MRT.Bagaman walang nawalang gamit sa kaniya dahil hindi niya binitawan ang hawak na cellphone, nanawagan si Cris sa pamunuan ng MRT na mas higpitan pa ang kanilang seguridad.Sinusubukan pa ng GMA Integrated News na makuha ang panig ng pamunuan ng MRT. Gayunman, sinabi ni Department of Transportation Secretary Jaime Bautista, na ngayon lang niya narinig ang naturang uri ng modus at patitingnan daw niya ito sa MRT. -- FRJ, GMA Integrated News"
1,"Hiniling ng isang senador na imbestigahan ng Senado ang nangyaring pagkawala ng local beauty queen ng Tuy, Batangas na si Catherine Camilon.Sa Senate Resolution 913 na inihain ni Senador Raffy Tulfo, nakasaad na nais din niyang maimbestigahan ang pagkakasangkot ng mga pulis sa mga karumal-dumal na krimen.""The involvement of police officers in heinous crimes [has] been increasing in the past months and there is a need to review the screening process of police officers as well as the retention of officers in active duty,"" ani Tulfo.Pangunahing suspek sa pagkawala ni Camilon si dating Police Major Allan de Castro, na sinibak na sa serbisyo nitong nakaraang buwan.BASAHIN: Pulis na dawit sa pagkawala ni Camilon, 'pinakawalan' na ng PNP matapos sibakin sa serbisyoLumilitaw sa imbestigasyon ng pulisya na may relasyon sina Camilon at de Castro.Ang naturang pakikipagrelasyon ni de Castro kay Camilon kahit may pamilya na ang una ang dahilan kaya sinibak siya sa serbisyon.Bagaman inamin umano ni de Castro sa pulisya na may relasyon sila ni Camilon, itinanggi naman niya na may kinalaman siya sa pagkawala ng biiktima.Huling nakita si Camilon sa isang mall sa Batangas noong Oktubre 12, 2023.Ayon kay Tulfo, nais din niyang maimbestigahan ang pangyayari sa pagkawala ni Camilon, ""for her family to gain swift justice.""Nagsasagawa ng preliminary investigation ang piskalya sa Batangas City kaugnay sa mga reklamong kidnapping and serious illegal detention na inihain laban kay De Castro. Gayundin sa kaniyang driver-bodyguard na si Jeffrey Magpantay, at dalawang iba.BASAHIN: Jeffrey Magpantay na suspek sa pagkawala ni Catherine Camilon, sumuko naAyon sa mga saksi, nakita umano nila si Magpantay na nagmamando sa dalawang lalaki na may buhat na babaeng duguan at walang malay habang inililipat ng sasakyan.— may ulat si Hana Bordey/FRJ, GMA Integrated News"
1,"Arestado ang isang 41-anyos na babae at kasama niyang 17-anyos na binatilyo matapos masabat sa kanila sa buy-bust operation ang mahigit P1.4 milyong halaga ng shabu umano sa Navotas City.Sa ulat ni James Agustin sa Unang Balita nitong Biyernes, sinabing isinagawa ng mga awtoridad ang drug buy-bust operation sa labas ng isang convenience store sa Barangay NBBS, Dagat-dagatan.Dumating ang mga target ng operasyon sakay ng tricycle, saka nila nilapitan ang pulis na nagpanggap na buyer.Nang magkaabutan na ng droga at pera, doon na pinadapa ng pulis ang mga suspek. Dumayo pa ang mga suspek sa Navotas mula sa Laguna.Ayon sa Navotas City Police, ang babae ang nagsu-supply ng shabu sa Navotas at Malabon, habang ginagamit niyang kasangkapan ang menor de edad.Nakuha mula sa mga suspek ang nasa 220 gramo ng shabu umano na nagkakahalaga ng mahigit P1.4 milyon.Patuloy ang imbestigasyon ng pulisya sa source ng droga.Hindi ito ang unang beses na nadawit ang babaeng suspek sa kasong may kinalaman sa droga.Dati na rin siyang nakulong sa Malabon. Matapos makalaya, lumipat siya ng karatig-lugar. Ihahabilin ng pulisya sa DSWD ang menor de edad.Mahaharap ang dalawa sa reklamong paglabag sa Comprehensive Dangerous Drugs Act. – Jamil Santos/VBL, GMA Integrated News"
1,"Isang lalaki na kalalaya lamang noong Oktubre ang balik-piitan dahil sa pagpapatakbo umano ng drug den sa Barangay Fort Bonifacio sa Taguig City.Sa ulat ni Darlene Cay sa Unang Balita nitong Biyernes, sinabing sinalakay ng mga operatiba ng Fort Bonifacio substation 1 ang bahay ng suspek na si Joey Tabada sa bisa ng search warrant.Sa paghahalughog ng pulisya sa bahay ng suspek, nakita nila ang isang pouch na naglalaman ng hinihinalang shabu.Dahil dito, agad nilang dinakip si Tabada.Pangatlong beses nang dinakip ang suspek sa kasong may kinalaman sa ilegal na droga.May mga pumupunta umano sa bahay ni Tabada para roon gumamit sa halagang P20 hanggang P50.Patuloy ang imbestigasyon ng kapulisan para matunton ang source ni Tabada at iba pa niyang kasamahan. – Jamil Santos/VBL, GMA Integrated News"
1,"Nagbabala ang isang anti-scam watchdog sa publiko laban sa mga manloloko na hahanapin ang kahinaan ng puso ng kanilang bibiktimahin para mahuthutan ng pera.Sa ulat ni Jun Veneracion sa GMA News ""24 Oras"" nitong Huwebes, inihayag ng Scam Watch Pilipinas ang walong uri ng love scammer na inaasahang mas magiging aktibo ngayong Pebrero na buwan ng pag-ibig.“Mag-ingat sa inyong puso ‘wag padalos-dalos, may love scam. Pairalin natin ang utak kung scam o hindi,” paalala ni Undersecretary Alexander Ramos, Executive Director, Cybercrime Investigation and Coordinating Center.“Wala naman problema kapag naghahanap kayo ng ka relasyon sa online. Ang red flag talaga diyan, magiging biktima ka oras na nagbigay ka rin ng pera,” sabi naman ni Police Colonel Jay Guillermo, Philippine National Police - Anti-Cybercrime Group (PNP-ACG) Chief, Cyber Response Unit.Ang walong profiles of umano ng love scammer ay: The sad gurl/boi, na gumagamit ng malulungkot na kuwento para magmukhang kawawa at susundan ng pangungutang o paghingi ng pera; The seducer, na na gagamitin ang kaniyang kagandahan at kagwapuhan para makapanghuthot din ng pera; The investor, na nagkukunwaring mga big-time para manghikayat kunwari ng investment pero itatakbo ang pera ;  The serviceman, na nagpapanggap na nasa military service para makapangloko rin; The escort, na gumagamit ng mapang-akit na mga profile picture sa social media; The blackmailer, ang mga pa-fall na hihingi ng maseselang larawan o video kapag nakuha na ang tiwala ng biktima para gamitin niyang pang-blackmail; The slow burn, ang mga manloloko na matiyagang manuyo kaya tila harmless kaya makukuha ang tiwala ng biktima; The predator, ang mga may-edad na mga mas bata sa kanila ang target na biktima.Ayon kay Jocel De Guzman, co-founder of ScamWatch, ang pinakamasakit sa panloloko ay paiibigin talaga ang biktima.—FRJ, GMA Integrated News"
1,"Nagpositibo sa microplastic o maliliit na plastic ang mga bangus na nagmula sa ilang palaisdaan sa Mindanao, batay sa resulta ng pagsusuri ng Department of Science and Technology National Research Council of the Philippines (DOST-NRCP).Sa ulat ni Mark Salazar sa GMA News 24 Oras nitong Huwebes, sinabing lumabas sa naturang pag-aaral na 60% ng mga sinuring bangus ang nakitaan ng microplastic sa tiyan.“Ang microplastics kasi, mas malaki ang epekto niya sa mas maliliit na organismo,” ayon kay Dr. Deo Florence Onda, Microbial Oceanographer of Marine Science Institute.""“Kung 'yung maliliit na isda ay naapektuhan at hindi na nila kayang lumaki dahil sa microplastics, anong mangyayari? Ano 'yung aanihin natin? Kulang pa rin tayo sa pag-aaral kung ano 'yung overall impact niya sa health ng tao,” sabi pa ni Onda.Sinabi naman ni Environment Secretary Maria Antonia Yulo-Loyzaga, na hindi lang sa kalikasan ang banta ng microplastic, kung hindi maging sa kabuhayan ng mga mangingisda.“Nilalason po ng mga plastic na ito ang mga palaisdaan at tsino-choke po nila ang mga coral reefs natin. Dito po nanggagaling ang livelihood ng mga mangingisda natin at ang mga isda na kinakain po natin araw-araw. Ang mga isda po natin ay kumakain ng mga microplastic,” sabi ni Yulo.Pangunahing dahilan ng microplastic ang mga plastic na pambalot sa mga produkto na nagiging basura at napupunta sa mga kanal, ilog, hanggang sa dagat.Ayon kay Yulo, mahigit 140 million plastic sachets ang inaanod sa karagatan. Noong August 2022, lumabas sa isang pag-aaral na kabilang ang Pilipinas sa mga bansa na pangunahing nagpaparumi sa karagatan.Nais ngayon ng kalihim na kumilos ang mga kompanya para sila ang komolekta sa mga basura nilang plastic na kanilang ginagawa para sa kanilang produkto.Sa 2028, nais ng DENR na makolekta ng mga kompanya ang 80% ng ginawa nilang plastic .“We are now implementing ang Extended Producers’ Responsibility Law. Ano pong ibig sabihin niyan? Iyan po ay nagsi-shift burden na kumolekta ng plastic basura dito po sa mga korporasyon na nagpo-produce po ng plastic packaging,” ani Yulo.Sinabi ni Dr. Onda na mayroon ding pag-aaral na pinapangambahan na mas marami na ang plastic sa dagat kaysa sa mga isda pagsapit ng 2050 kapag hindi natugunan ang problema.—FRJ, GMA Integrated News"
1,"Nasalisihan ng dalawang kawatan na nakabisekleta ang isang magkasintahan nagdi-date sa isang public park sa Maynila. Nadakip ang isang suspek na buntis pala. Sa ulat ni John Consulta sa GMA News 24 Oras nitong Huwebes, ipinakita ang CCTV footage habang sweet na sweet sa kanilang pagkakaupo ang magkasintahan.Hindi nila napansin ang dalawang suspek na nakabisikleta na pasimpleng lumapit sa kanilang likod at kinuha ang bag ng mga biktima at saka umalis.Natukoy at nadakip ang isa sa mga suspek, na isang babae na tatlong buwang buntis.Umamin ang suspek sa krimen na idinahilan na nangangailangan siya kaya nagawang magnakaw.“Hindi rin po ako nagsisisi. Nagawa ko na, magsisisi ka pa, hindi na po,” dagdag niya.Sinalakay naman ang tindahan na pinagbentahan ng mga gamit ng mga biktima na laptop at cellphone sa halagang P700.00.Bukod sa mga suspek sa pagnanakaw, kakasuhan din ng pulisya ang mga bumili ng gamit ng mga biktima.Patuloy namang hinahanap ang kasabwat ng buntis.-- Jamil Santos/FRJ, GMA Integrated News"
1,"Tiniyak ni Senador Sonny Angara na hindi kasama ang political provisions sa isasagawang deliberasyon ng Senado sa Charter change (Cha-cha) para susugan ang mga probisyon na para lang sa ekonomiya.""Maganda 'yung gagawin ng Senado dahil limitado lamang sa economic amendments ito. 'Di katulad ng [people's initiative] na walang limitasyon... kung sakaling ma-amyendahan ang paraan ng botohan sa pag-amyenda ng Saligang Batas,"" ayon kay Angara.""Hindi tatalakayin ng ating subcommittee ang amyendang pampulitika,"" dagdag niya.Nitong Miyerkules, binuo ng Senado ang isang sub-committee sa ilalim ng committee on constitutional amendments and revision of codes para talakayin ang Resolution of Both Houses No. 6, na inihain nina Senate President Juan Miguel Zubiri, Senate President Pro Tempore Loren Legarda, at Angara.Layunin ng RBH No. 6 na amyendahan ang ilang economic provisions sa 1987 Constitution, partikular ang Articles XII, XIV, at XVI.Sususugan sa resolusyon ang probisyon sa Saligang Batas tungkol sa public services, education, and advertising industry, upang dagdagan ng salitang ""unless otherwise provided by law.""Ayon kay Angara, napiling mamuno sa sub-committee, pagtutuunan nila ng pansin ang laman ang RBH 6 para matiyak na limitado at nakatuon ang kanilang deliberasyon.Iimbitahan umano ng komite ang ""wide sector of society and the political spectrum to ensure health discussion and debate,"" sabi ni Angara.Iginiit naman ni House Majority Leader Mannix Dalipe, na para sa economic provisions din at hindi ang term extension ng mga opisyal ang pakay ng Cha-cha sa Kamara de Representantes.Inihayag ito ng kongresista bilang reaksyon sa alegasyon ni dating Pangulong Rodrigo Duterte na nais ng mga mambabatas na magtagal sa kapangyarihan ang mga Marcos kaugnay sa hakbang ng people's initiative (PI), na paraan para amyendahan ang Saligang Batas.“Let’s stop resorting to such stories and other shenanigans. We are happy that the Senate is now going to deliberate on it (Resolution of Both Houses on amending economic provisions) because we have been waiting for it for so long,” ani Dalipe.“The suspicion that we are trying to do this to have somebody become a prime minister or something, records will prove otherwise. I’m challenging those who are accusing the House of Representatives of trying to put in this, you know, pushing for this constitutional amendments or changes in our constitution…show us proof that we are the ones pushing for political changes. We challenge them to check the records of the Senate of what we transmitted,” hamon ni Dalipe.--may ulat sina Hana Bordey/Llanesca T. Panti/FRJ, GMA Integrated News"
1,"Nasawi ang isang lalaki matapos siyang saksakin ng isa pang lalaki na kaniyang nakapikunan at nakasuntukan sa Tondo, Maynila. Ang arestadong suspek, itinangging sinaksak niya ang biktima.Sa ulat ni Darlene Cay sa Unang Balita nitong Huwebes, mapapanood sa CCTV ang kuha sa Sta. Catalina Street, Barangay 102, pasado 7 p.m. kung saan naghabulan at magpang-abot ang biktimang si Ronaldo Hipolito at ang suspek na si Jonathan Ferrer.Napaupo si Hipolito nang saksakin ni Ferrer.Ayon kay Police Captain Jayson Viola, Chief ng Investigation and Intelligence ng Raxabago Police Station, nagtanong ang suspek sa biktima, ngunit hindi nagustuhan ng suspek ang sinagot nito kaya sila nagtalo at nagsuntukan.Noong nakahandusay na ang biktima, umuwi ng bahay ang suspek, bago bumalik sa pinangyarihan ng insidente at inundayan ng saksak ang biktima.Nagtamo ng saksak sa tagiliran ang biktima, na agad dinala sa ospital ngunit idineklarang dead on arrival.Tumangging makapanayam sa harap ng camera ang mga kaanak ni Hipolito, ngunit sinabi nilang magkakilala ang dalawa.Gayunman, wala silang alam na may alitan ang mga ito.Dati nang nabilanggo si Ferrer sa kasong frustrated murder.Itinanggi niyang sinaksak niya ang biktima, kundi nagsuntukan lamang sila.Hindi na na-recover ang ginamit na patalim, ngunit sinabi ng pulisya na may mga saksing nakakita sa pananaksak. – Jamil Santos/VBL, GMA Integrated News"
1,"Naaresto na ang isang construction worker sa Cainta, Rizal na suspek sa pagpatay sa kaniyang katrabaho na tumanggi umanong magpahiram ng P1,000 sa kaniya dahil nag-iipon ito para sa planong pagpapakasal.Sa ulat ni Emil Sumangil sa GMA News ""24 Oras"" nitong Miyerkules, sinabing patay na at duguan nang matagpuan noong Agosto 2023 sa inuupahang kuwarto sa Pasig ang biktimang si Jericho Echane.Natukoy ng mga awtoridad na pagnanakaw ang motibo sa krimen at mga katrabaho ng biktima ang suspek.“Itong suspek, initially, pilit na nangungutang ng pera [sa biktima]… at hindi niya napautang dahil ito'y iniipon niya para sa planong pagpapakasal sa girlfriend niya,” sabi ni Pasig Police Chief Police Colonel Celerino Sacro.Matapos ang limang buwan, lumabas ang warrant of arrest laban sa suspek na si Arlo Medalla, 34-anyos, at naaresto siya ng mga tauhan ng Mobile Force Battalion of the Eastern Police District.“Sa pamamagitan ng casing at surveillance, ang mga personnel natin pinuntahan ang last known address niya. Positive siya na na-identify at nalaman na nandoon siya sa lugar na 'yon sa West Bank, Cainta, Rizal,” ayon kay EPD District Mobile Force Battalion Assistant Force Commander Police Major Edgar Escreza.Sinabi naman ni Medalla na kasama lang siya pero hindi siya ang talagang pumatay sa biktima. Itinuro niya na mayroon pa siyang tatlong katrabaho na kasama nang mangyari ang krimen.“Apat po kasi kami… Sinamahan ko lang sila para manghiram sa kaniya,” ani Medalla, na nagsabing hinawakan lang niya si Echane pero ang kasama niya ang gumapos at naggilit sa leeg ng biktima.“Humihingi po ako ng pasensya [sa] kaanak at kapatid, kahit hindi man ako ang gumawa at mga kasama ko… Pinapangako ko na pagdurusahan ko ang mga ginawa ng mga kasama ko,” ayon sa suspek.—FRJ, GMA Integrated News"
1,"Inanunsyo ng University of the Philippines Open University (UPOU) na mayroon silang libreng 24 massive open online courses (MOOCs) ngayong taon.Kabilang ang mga kurso ang gender sensitivity training, business analytics concepts and frameworks, principles of graphic design, social entrepreneurship, at marami pang iba.""Our courses are free, self-paced, and open to everyone so you may complete them at your own convenience,"" saad sa UPOU website.""At the end of each course, completers will be awarded e-certificates which you may include in your resume as a 16-hour training,"" dagdag pa nito.Para sa mga detalye tulad ng schedule ng mga kurso at paano magparehistro, bisitahin ang UPOU website. —FRJ, GMA Integrated News"
1,"Hinamon ni dating Pangulong Rodrigo Duterte si Pangulong Ferdinand ""Bongbong"" Marcos Jr., na sabay silang magpakuha ng dugo para sa drug test sa harap ng publiko.""Set it in Luneta Park, magpakuha siya ng dugo doon [mula sa] independent entity or doctor. Magpakuha rin ako, sige pati ako. Pakuha siya ng blood test,"" sabi ni Duterte sa press briefing sa Davao City nitong Martes na iniulat sa GTV ""Balitanghali"" nitong Miyerkules.Sinabi pa ni Duterte na isang Cabinet official din ang gumagamit umano ng cocaine kasama si Marcos.Iginiit din niya na nasa drug watchlist ng Philippine Drug Enforcement Agency (PDEA) si Marcos, na una nang itinanggi ng PDEA.Nangako ang dating pangulo na ilalabas niya sa publiko ang listahan ng PDEA sa sandaling makuha niya.Ginawa ni Duterte ang pahayag matapos siyang hamunin ni Speaker Martin Romualdez, pinsan ni Marcos, na maglabas ng katibayan para patunayan ang kaniyang mga alegasyon.Wala pang pahayag ang Palasyo kaugnay sa hamon ni Duterte.Pero kamakailan lang bago siya nagtungo sa Vietnam, sinabi ni Marcos na ayaw niyang patulan ang naturang isyu na gumagamit siya ng ilegal na droga.Unang ginawa ni Duterte ang alegasyon na ""bangag"" at ""adik"" si Marcos sa ginanap na prayer rally sa Davao City noong Linggo kaugnay sa pagkontra sa people's initiative na paraan ng pag-amyenda sa Saligang Batas.Sinabi ni Marcos na maaaring naapektuhan na ng gamot na fentalyn si Duterte na iniinom umano ng dating pangulo.""It is highly addictive and it has very serious side effects,"" ani Marcos tungkol sa fentanyl.Ayon sa United States Drug Enforcement Administration, ""fentanyl is a potent synthetic opioid drug approved by the Food and Drug Administration for use as a pain reliever and anesthetic."" —FRJ, GMA Integrated News"
1,"Nagulantang ang mga residente at opisyal ng Barangay Krus na Ligas, Quezon City matapos madiskubre sa kalsada ang isang fetus na nakasilid sa plastic bag. At nang suriin, mas ikinagulat pa nila na hindi ito fetus ng tao.Sa ulat ni James Agustin sa Unang Balita nitong Miyerkoles, sinabing dinala sa barangay hall ang plastic bag Lunes ng hapon, na ikinagulat ng mga tauhan at opisyal ng barangay.Sa isa pang kuha ng CCTV, mapapanood na may hawak na puting tela ang isang taga-barangay na galing umano sa katapat na simbahan.Dalawang menor de edad na lalaki ang nagdala ng plastic, na kanilang kinuha sa simbahan para umano pamisahan.Nang suriin ang laman ng plastic, mas ikinagulat ng mga taga-barangay ang kanilang natuklasan.“Nakita ko na meron siyang mga kuko, four fingers lang naman siya, hindi ‘yung kamay. Tapos noong biglang chineck pa namin siyang mabuti, may nakita akong buntot,” sabi ni Kagawad Irene Dela Cruz, Barangay Krus Na Ligas.“Doon ko nasabi na hindi siya fetus [ng tao]. Pusa siya,” dagdag pa ni Dela Cruz.Nang puntahan ng GMA Integrated News ang napabalitang kalye kung saan nakita ang fetus ng pusa, namataang maraming pusa roon.Ayon kay Evelyn Ysene, naglilinis siya sa lugar ng mga oras na iyon nang makita ang fetus ng pusa.“Nakikita ko po na may ulo eh, tsaka may kamay kaya natatakot po ako. Bilang isang nanay siyempre nakikita ko na, natatakot ako, ang bata pa bakit ginawa ng nanay na magpalaglag ng bata na ganu’n ganu’n na lang. Kawawa ‘yung baby,” sabi ni Ysene.Dito na niya inutusan ang dalawang menor de edad na dalhin ang fetus sa barangay.Inilibing ito kalaunan ng mga taga-barangay matapos matiyak na fetus ng pusa ang nasa plastic. —Jamil Santos/VBL, GMA Integrated News"
1,"Isang mananaya ang mapalad na nanalo ng mahigit P56 milyong jackpot prize sa Lotto 6/42 draw nitong Martes, Enero, 30, 2024.Sa website ng Philippine Charity Sweepstakes Office, nakasaad na ang lumabas na mga numero sa Lotto 6/42 ay 38-20-19-04-16-40, na may kabuuang premyo na P56,638,411,00.Samantala, wala namang nanalo sa iba pang major draw na kasabay nito.Ang lumabas na mga numero sa Ultra Lotto 6/58 ay 36-51-01-56-04-42, at aabot ang jackpot nito sa mahigit P82 milyon.Mahigit P27 milyon naman ang premyo sa Superlotto 6/49 na ang lumabas na mga numero ay 09-26-10-47-35-25.Wala ring tumama sa 6D Lotto na ang kombinasyon ng mga numero ay 1-5-9-6-3-1, at umaabot na sa P5,877,898.00 ang premyo.—FRJ, GMA Integrated News"
1,"Nangangamba ang ilang residente sa Maynila sa kanilang kaligtasan dahil sa gumagalang mga holdaper na sakay ng mga motorsiklo at nakabiktima na ng lalaking nag-withdraw sa ATM.Sa ulat ni Emil Sumangil sa GMA News ""24 Oras"" nitong Martes, ipinakita ang kuha ng CCTV camera sa Barangay 719, Zone 78 nang sundan at kornerin ng anim na suspek na sakay ng tatlong motorsiklo ang isang lalaki na katatapos lang mag-withdraw sa ATM na malapit sa P. Ocampo St.Armado umano ng baril ang mga suspek at kinuha ang P3,000 na pera ng biktima.Tumakas ang mga salarin papunta sa Pasay City.Bago ang naturang insidente, may isang babae rin na tinangka raw holdapin ng grupo sa lugar.Kaninang madaling araw, isang dayuhan naman ang tinangayan ng cellphone ng salaring sakay din ng motorsiklo.“Kaya ako naki-usap na mapalabas ito sa TV, kasi ang mga kapitbahay, kahit madilim makikilala ang mga ito… Nakakatakot kasi, biro mo, tatlo, may mga baril, bali anim. Ano magagawa ng mga tanod kung ganoon?” sabi ni Barangay 719, Zone 78 chairman Honorable Jaime Adriano.“Talagang trabaho na nila. Kung minsan, Taft Avenue, Roxas Boulevard. Umiikot sila kapag nakatiyempo,” dagdag ng punong barangay.Tiniyak naman ni Manila Police District Director Police Brigadier General Arnold Thomas Ibay, na lulutasin ang naturang kaso.“I have directed the Station 9 Commander (Malate Police Station) at sa District Tactical Motorized Unit na makipagugnayan sa barangay na nakakasakop para mapatrulyahan at hulihin ang mga ito. Aaksyunan namin ito,” ayon kay Ibay.-- FRJ, GMA Integrated News"
1,"Sinabi ng dating tagapagsalita ni dating pangulong Rodrigo Duterte na si Atty. Harry Roque na legal ang fentanyl na ginagamit bilang painkiller.Ginawa ni Roque ang pahayag matapos sabihin ni Pangulong Ferdinand Marcos Jr. na ""naapektuhan"" na si Duterte ng ""fentalyn,"" kasunod naman ng alegasyon ng huli na ""bangag"" at drug addict ang Punong Ehekutibo.“Legal naman po ang fentanyl,” sabi ni Roque sa ambush interview.“Ang cocaine ay ang pinagbabawal,"" dagdag niya.Noong nagsisimula pa lang sa kaniyang termino bilang pangulo noong 2016, sinabi ni Duterte na binigyan siya ng gamot na fentanyl dahil sa pananakit ng kanilang gulugod.""You have never been to paradise but I've been there. Parang paradise noong gamit ko,"" saad noon ng dating pangulo.Sinabi rin niya na pinagsabihan siya ng kaniyang duktor nang malaman na buo niyang iniinom ang gamot.Noong 2023, inihayag ng  Philippine Drug Enforcement Agency (PDEA)  na nagiging “emerging drug problem” sa bansa ang fentanyl.Matapos akusahan ni Duterte na gumagamit si Marcos ng ilegal na draga, naglabas ng pahayag ang PDEA para pabulaanan ang sinabi ng dating pangulo na nasa drug watch list si Marcos.—FRJ, GMA Integrated News"
1,"Hiniling ni House Speaker Martin Romualdez sa kaniyang pinsan na si Senadora Imee Marcos na maging maingat sa mga binibitawang salita dahil kasama ang mga kabataan sa nakamasid sa kanila.Ginawa ni Romualdez ang apela nitong Martes matapos ang patutsada ni Marcos sa ginagawang pagdinig ng Senado kaugnay sa hakbang na people’s initiative na paraan para amyendahan ang 1987 Constitution.“Ang pakiusap ko lang kay Senator Imee. Hindi po kailangan ng bastusan. Pinakikinggan tayo ng mga kabataan at hindi magandang ehemplo ang ganito,"" sabi ni Romualdez sa kaniyang pahayag para kay Marcos, kapatid ni Pangulong Ferdinand ""Bongbong"" Marcos Jr.Ayon kay Romualdez, dapat manatili pa rin ang respeto at pagiging sibilisado sa pagtugon sa mga isyu.“Family ties in Philippine politics are deeply rooted, and while differences in opinions are inevitable, it is essential to approach these differences with a spirit of constructive dialogue and mutual respect,” anang lider ng Kamara de Representantes.“The phrase ‘Walang gamot sa kakapalan ng mukha mo’ as expressed by Senator Marcos, reflects a passionate stance on issues we both care deeply about. As public servants, our primary focus should always be on the welfare of our constituents and the progress of our nation. It is in this light that I choose to interpret her words as a call to engage more deeply in our shared commitment to serve the Filipino people,” ayon kay Romualdez.Ginawa ni Sen. Marcos ang naturang pahayag nang ipagtanggol niya ang Senado kaugnay naman sa pahayag ng nagsusulong ng PI na hindi dapat makialam ang kapulungan sa people's initiative.BASAHIN: Senators have no business over people's initiative? Imee fumes at statementNagpahayag ng suporta si Romualdez sa people’s initiative para amyendahan ang economic provisions sa Saligang Batas. Para sa diwa ng pagkakaisa at kooperasyon, sinabi ng kongresista na bukas siya sa ""meaningful discussions with (the senator) to address any concerns and work together for the betterment of our country.”“It is through open communication and collaboration that we can best serve the interests of our people,” dagdag ni Romualdez.Nanawagan siya na itigil na ang bangayan at magtrabaho para sa mga mamamayan.—FRJ/GMA Integrated News"
1,"Arestado ang isang lalaki sa Muntinlupa City matapos mahulihan umano ng iba't ibang uri ng armas, ayon sa ulat ni Bam Alegre sa Unang Balita nitong Martes.Hinainan ng search warrant ang suspek na nagpakilalang isang dating sundalo. Bago inaresto, isang buwang tiniktikan ng mga otoridad ang suspek.Hiniling ng pulisya na huwag munang pangalanan ang suspek dahil may follow-up operations pa silang ikakasa.Kabilang sa mga nakuha sa bahay ng suspek ay caliber 22 na handgun, shotgun at caliber 22 na rifle.Ayon sa imbestigasyon, binibenta ng suspek ang mga armas at posibleng ginagamit din umano sa krimen.""During the process of investigation, he admitted na ito ay mga firearms na nasa possession niya talaga and it is noteworthy also na during the interview conducted, nasabi niya na itong firearms na ito ay binibenta niya sa kaniyang close friends,"" ani Police Colonel Angel Garcillano, hepe ng Muntinlupa Police.Pero sa panayam ng media, itinanggi ng suspek na binibenta niya ang mga armas. Aniya, pinapaayos lang ang mga ito ng mga kaibigan niya.Kinukumpirma pa ng mga otoridad kung totoo ngang dating sundalo ang suspek. —KBK, GMA Integrated News"
1,"Inihayag ni Pangulong Ferdinand “Bongbong” Marcos Jr. na maaaring nakaapekto na kay dating Pangulong Rodrigo Duterte ang iniinom nitong gamot na fentanyl na mayroon umanong matinding ""side effect.""“I think it’s the fentanyl,” tugon ni Marcos nang hingan ng komento kaugnay sa alegasyon laban sa kaniya ni Duterte na ""bangag"" siya at nasa listahan ng Philippine Drug Enforcement Agency (PDEA)""It is highly addictive and it has very serious side effects. And PRRD [Duterte] has been taking the drug for a very long time now. When was the last time he told us that he was taking fentanyl? Mga (Around) five, six years ago? Something like that. After five, six years it has to affect him,"" sabi ni Marcos sa mga mamamahayag nitong Lunes bago siya umalis patungong Vietnam para sa state visit.BASAHIN: Fentanyl an ‘emerging drug problem’ in Philippines —PDEAUmaasa si Marcos na aalagaan ng mga duktor si Duterte.""Kaya palagay ko kaya nagkakaganyan. I hope his doctors take better care of him, hindi pinapabayaan itong mga nagiging problema,"" sabi pa ni Marcos na hindi direktang ipinaliwanag kung ano ang masamang epekto sa tao nang matagal na pag-inom ng fentanyl.BASAHIN: US doctors over-prescribed deadly drug fentanyl to patientsNang direktang tanungin si Marcos tungkol sa alegasyon ni Duterte na gumagamit siya ng ilegal na droga, ""natatawang tugon ng Punong Ehekutibo, ""I won't even dignify the question."" Pres. Bongbong Marcos Jr. on former Pres .Duterte’s claim that he is a drug addict: I think it’s the fentanyl, I hope his doctors will take care of him. @gmanews @gmanewsbreaking pic.twitter.com/ItlGKuE4iQ— ????Anna Felicia (@annafelicia_) January 29, 2024 Nitong Lunes, naglabas din ng pahayag ang PDEA para pabulaanan ang alegasyon ni Duterte na nasa drug watch list nila si Marcos.Sa pagtitipon kontra sa People's Initiative na paraang ng Charter change sa Davao City nitong Linggo, sinabi ni Duterte na nais ng mga Marcos na magtagal sa kapangyarihan.Tinawag din niyang ""bangag"" ang pangulo.""Nung ako mayor, pinakitaan ako ng evidence ng PDEA. Doon sa listahan, nandoon yung pangalan mo,"" he said, referring to the Philippine Drug Enforcement Agency. ""Ayaw kong sabihin 'yan kasi magkaibigan tayo. Kung 'di man magkaibigan, magkakilala. Eh ikaw eh, pumapasok kayo nang alanganin. Mr. President, baka susunod ka sa dinaanan ng tatay mo. Diyan ako takot. Ayaw ko mangyari sa iyo 'yan. Ako lang nagmamakaawa kasi it will divide the nation at madugo itong panahong ito,"" ayon kay Duterte. —may ulat sina Anna Felicia Bajo/FRJ, GMA Integrated News"
1,"Inihayag ng Philippine Drug Enforcement Agency (PDEA) nitong Lunes na kailanman ay wala sa drug watch list nila ang pangalan ni Pangulong Ferdinand ""Bongbong"" Marcos Jr., taliwas sa talumpati ni dating pangulong President Rodrigo Duterte nitong Linggo.""The Philippine Drug Enforcement Agency (PDEA) categorically states that President Ferdinand R Marcos, Jr is not in its watch list, contrary to the statement of former President Rodrigo Duterte, claiming that 'when he was the Mayor of Davao, he was shown evidence by PDEA that in the list, the name of the president was there,'"" nakasaad sa inilabas na pahayag ng PDEA.Ayon sa PDEA, naging alkalde ng Davao City si Duterte noong 1988 hanggang 1998, mula 2001 hanggang 2010, at mula 2013 hanggang 2016.""PDEA, on the other hand, was activated on July 30, 2002,"" it said.Nang maging aktibo ang PDEA, sinabi sa pahayag na binuo rin ang National Drug Information System (NDIS).""The NDIS is the intelligence database of all drug personalities, gathering inputs from counterparts in both law enforcement and intelligence agencies. Pursuant to its mandate under Republic Act 9165, or The Comprehensive Dangerous Drugs Act of 2002, PDEA regularly conducts intelligence workshops in collaboration with other law enforcement agencies to update the NDIS,"" ayon sa PDEA.""From its inception in 2002 and up to the present, President Ferdinand R Marcos, Jr was NEVER in our NDIS,"" paglilinaw ng PDEA.Ayon pa ahensiya, wala rin ang pangalan ni Marcos sa narco list noong panahon ng panunungkulan ni Duterte bilang pangulo.""It is worthwhile to note that, when the former President took over in 2016, his administration came out with a list, which was then initially called the 'narco-list, sometimes referred to as the Duterte list', and upon continuing validation and re-validation, it became the Inter-Agency Drug Information Database or IDID. The name of President Marcos is also not in the said list,"" paliwanag ng PDEA.""Based on all the foregoing facts, the PDEA asserts that President Marcos, Jr is not and was never in its watch list,"" patuloy nito.Sinisikap pang makuhanan ng komento si Duterte, o ang dati niyang executive secretary na si Salvador Medialdea kaugnay sa pahayag ng PDEA.Sa pagtitipon kontra sa People's Initiative na paraan ng Charter change sa Davao City nitong Linggo, sinabi ni Duterte na nais ng mga Marcos na magtagal sa kapangyarihan.Tinawag din niyang ""bangag"" ang pangulo.""Nung ako mayor, pinakitaan ako ng evidence ng PDEA. Doon sa listahan, nandoon yung pangalan mo,"" he said, referring to the Philippine Drug Enforcement Agency. ""Ayaw kong sabihin 'yan kasi magkaibigan tayo. Kung 'di man magkaibigan, magkakilala. Eh ikaw eh, pumapasok kayo nang alanganin. Mr. President, baka susunod ka sa dinaanan ng tatay mo. Diyan ako takot. Ayaw ko mangyari sa iyo 'yan. Ako lang nagmamakaawa kasi it will divide the nation at madugo itong panahong ito,"" ayon kay Duterte. —may ulat sina Anna Felicia Bajo at Giselle Ombay/FRJ, GMA Integrated News"
1,"Arestado sa Tondo, Maynila ang isang 50-anyos na lalaki matapos siyang ireklamo ng panghahalay umano sa isang menor de edad.Nahuli ng Baseco Police ang suspek nang pinuntahan nila kasama ng umano'y biktima ang isang bahay sa Barangay 118 nitong Huwebes, ayon sa ulat ni Nico Waje sa Unang Balita nitong Lunes.""Since ho noong 7:30 ng umaga, hanggang doon sa 5:30 ng hapon, maraming beses po siyang hinalay, according sa revelation ng bata,"" ani Baseco Police station commander Police Lieutenant Colonel Emmanuel Gomez.Ayon sa Baseco Police, ibinugaw daw sa suspek ang biktima sa halagang P200.Nakapagsumbong ang biktima kaya nakalapit sila sa pulis.""In her revelations, kapag siya ay tumututol o pumapalag, pinapalo siya ng cellphone,"" ani Gomez.Nakumpirma naman ng medico-legal report ang sinasabing panghahalay, ayon sa Baseco Police.Giit naman ng suspek, hindi totoo ang mga paratang. Sa katunayan daw ay ka-live-in niya ang biktima ng mahigit dalawang buwan na.Mahaharap sa kasong statutory rape ang suspek.Inaalam naman ng pulisya kung sino ang sinasabing nagbugaw sa bata. —KG, GMA Integrated News"
1,"Iginiit ni Pangulong Ferdinand ''Bongbong'' Marcos Jr. nitong Linggo na hindi nagtatago bilang bagong partisan coalition ang inilunsad na Bagong Pilipinas.Sa kaniyang talumpati sa Bagong Pilipinas kick-off rally sa Quirino Grandstand sa Maynila, tiniyak niya na walang nakatagong agenda o lihim na plano sa likod ng BP.“Bagong Pilipinas is not a new partisan coalition in disguise. It is a set of ideals that all us Filipinos, regardless of political creed or religion or wealth, can coalesce around,” anang pangulo.“Bagong Pilipinas serves no narrow political interest. It serves the people,” dagdag niya.Hindi rin umano ""Trojan Horse"" ang Bagong Pilipinas gaya ng iniisip ng iba.“To those whose overheated imagination has been poisoned by toxic politics, Bagong Pilipinas is no Trojan Horse. It is a program, many workhorses driven by the love of country,” sabi pa ni Marcos.“The sweeping vision that it brings presents—will not automatically come to fruition. It will require for all of us to work very hard,” patuloy ng pangulo.Kabilang sa mga dumalo sa pagtitipon si Vice President Sara Duterte, na umalis din kinalaunan para dumalo naman sa anti-People's Initiative rally sa Davao City na dinaluhan ng kaniyang ama na si dating pangulong Rodrigo Duterte.Nasa pagtitipon din sina Executive Secretary Lucas Bersamin, Presidential Communication Office Secretary Cheloy Garafil, at iba pang miyembro ng Gabinete.Sinabi rin ni Marcos na hindi niya sasayangin ang tiwala ng mga tao, na mas nais umanong makita ang gawa kaysa sa salita.''Ang layunin ng Bagong Pilipinas ay maglatag ng mga mithiin na dapat nating makamtan para sa kinabukasan ng ating bayan. Tapos na ang patsi-patsi na plano na naiiba-iba na ang nangyayari lang ay nagkakawatak-watak tayo. It is the time for bold thinking, accompanied by the strong will to execute it. As I have said many times, the mandate of the people should be devoted to achieving the grand, not wasted on the petty,'' saad niya sa talumpati.''I will not squander the sovereign people’s trust by marching and grunting loudly but staying only in place, when what they want is to surge forward bereft of drama,'' dagdag niya. ''Government must lead by example, not by empty exhortation but in ways that inspire confidence to our people, so they too, will believe that the greatness they deserve is at hand,'' Marcos said to an estimated .Kailangan umanong maglatag ng programa ang pamahalaan para sa hinaharap, at maipakikita ang pakinabang ng mga mamamayan.''It must craft a blueprint for progress, a plan that inspires hope and promises change, because without one, we will be inflicting the old and outmoded views on our people, denying them the benefits that innovation and that empowerment will bring,'' ayon kay Marcos. —FRJ, GMA Integrated News"
1,"Kasabay ng pagbatikos sa hakbang na People's Initiative para amyendahan ang Saligang Batas, kapuwa may banat sina dating pangulong Rodrigo ""Digong"" Duterte at anak niyang si Davao City Mayor Sebastian ""Baste"" Duterte, laban kay Pangulong Ferdinand ""Bongbong"" Marcos Jr.Sa pagtitipon nitong Linggo sa Davao City para kontrahin ang PI, inakusahan ni Rodrigo si Marcos na isinusulong ang Charter change para magtagal sa kapangyarihan.Giit ng dating lider ng bansa, walang problema sa kasalukuyang Saligang Batas.""Ang batas na binigay ng Constitution sa Congress, sa lawmakers, they can make notes everyday, modify, change it if you want. Every week. OK lang 'yan. Huwag niyo pakialaman ang Constitution kasi yun ang bahay opisyal ng Pilipino...anak ka ng...bakit pumasok sa utak ninyo 'yang people’s initiative? Anong nakain ninyo? There’s nothing wrong with the Constitution right now,"" pahayag niya sa rally, na kasabay naman ng Bagong Pilipinas kickoff rally sa Quirino Grandstand sa Manila, na dinaluhan ni Marcos.Tinawag din niya na ""bangag"" ang pangulo, at nasa listahan umano ng Philippine Drug Enforcement Agency (PDEA) ang pangalan nito.""Nung ako mayor, pinakitaan ako ng evidence ng PDEA. Doon sa listahan, nandoon yung pangalan mo,"" ani Rodrigo. ""Ayaw kong sabihin 'yan kasi magkaibigan tayo. Kung 'di man magkaibigan, magkakilala. Eh ikaw eh, pumapasok kayo nang alanganin. Mr. President, baka susunod ka sa dinaanan ng tatay mo [Marcos Sr]. Diyan ako takot. Ayaw ko mangyari sa iyo 'yan. Ako lang nagmamakaawa kasi it will divide the nation at madugo itong panahong ito.""Napatalsik sa kapangyarihan si Marcos Sr., sa People Power revolution noong 1986 matapos ang mahigit 20 taon sa Palasyo.Ayon pa kay Rodrigo, kasama sa plano ng people's initiative ang ibalik sa parliamentary system ang gobyerno.""Huwag kayo magpaloko. Alam mo, parliament, ang bisyo niyan, karamihan galing kay [First Lady] Liza Marcos, pati kay [Speaker Martin] Romualdez. Si Bongbong, bangag iyan. That’s why sinasabi ko na sa inyo ngayon, si Bongbong Marcos bangag noon, ngayong presidente na, bangag ang ating presidente. Kayong mga military, alam ninyo 'yan. Lalo na 'yung nasa Malacañang. Alam ninyo. The Armed Forces of the Philippines, alam ninyo. May drug addict tayo na presidente, p-ng inang iyan,"" patuloy ng dating pangulo.Nanawagan siya sa militar at pulisya na protektahan ang Konstitusyon.""Kung nakikinig kayo, gusto niyo iwasan ang dugo, kayo lang makakapigil nito. Tigilin niyong kalokohan na 'yan or yung mga rally na ganito will multiply all over the Philippines,"" saad niya.""Alam ninyo kung hindi na talaga ito mapigilan, andiyan ang military at police, makinig kayo… pag-aralan ninyo kung anong pinapakain nila sa taumbayan, at pagka nakita ninyo kung ano ang mali, you correct it. Nasa inyong kamay na 'yan,"" dagdag ni Rodrigo.Inungkat din ni Rodrigo ang kaso niya sa International Criminal Court, at iniugnay kay Marcos.""Ayun ang bakit ako nagkaroon ng kaso ng ICC. Sabi nila pinapagpatay ko daw 'yung mga drug pusher at drug addict. Mabuti na lang wala na ako sa puwesto baka kasali ka pa, Mr. President,"" sabi ng dating pangulo.""Pinilit ninyo kami, kayo yung nag-ano…kayo yung…sa Bisaya, kinikitoy mo ang Pilipino. You are testing the waters...You are pushing to the limits ang pasensya ng Pilipino. Huwag na huwag mong gawin 'yun. Huwag mong gawin 'yan, tayo magkagulo. Pag di namin napilitan kayo sa mga rallies, sa mga boses ang sentimiyento namin…sorry…ang sinasabi ko sa military… naghe-hemmorhage ang bayan. Gastos dito, gastos doon. Tapos kung mag-i-speech, ang pinag-usapan and p-g inang pobreng Pilipino. Ang military, maawa kayo sa bayan. 'Pag 'di namin kaya, gawin na ninyo. Gawin na ninyo, kawawa ang Pilipino,"" giit niya.Marcos, hinamon ni BasteSa hiwalay na talumpati ni Davao City Mayor Sebastian Baste nitong Linggo ng hapon, hinamon niya si Marcos na magbitiw kung wala na itong pagmamahal sa bansa.“Mr. President, if you do not have love or have no aspirations for your country, resign,” ani Baste sa ulat ni Rgil Relator ng GMA Regional TV sa GMA News 24 Oras Weekend.“You are lazy and you lack compassion… All of these things that he is causing in oppressing the people. So there, he is putting politics first, their self-preservation of their political lives. They are not doing their jobs first,” sabi pa niya sa harap ng mga opisyal ng Davao City at mga tagasuporta nila sa leader’s forum na people’s initiative (PI) ang pangunahing paksa.Inakusahan din niya na pananatili nang matagal sa kapangyarihan ang motibo sa likod ng PI.Sa kaniyang talumpati sa anti-PI rally na dinaluhan ng kaniyang ama, ipinaalala ni Baste kay Marcos ang sinapit ng dalawang dayuhang lider na sina Russian emperor Czar Nicholas II at Benito Mussolini.“Just a simple message sa ating Pangulo: From now on, before you go to bed, think of the Romanovs. Think of Benito Mussolini and his wife. And think of what happened to you in 1986 and maybe you'll reconsider the direction that you are taking,” anang alkalde.Tinutukoy ni Baste ang dating Russian emperor na si Nicholas II ng House of Romanov, at ang pamilya nito na nilikida ng mga bumihag sa kanila noong 1918.Samantalang si Mussolini ay dating lider ng Italya na kumampi kay Adolf Hitler noong World War II, na nilikida rin dahil sa war crimes.Anak ni Rodrigo si Vice President Sara Duterte, habang kapatid ng huli si Baste.Sa Article 7, Section 8 ng Saligang Batas, nakasaad na hahalili ang pangalawang pangulo kapag namatay, nagbitiw, o hindi na kayang gampanan ng nakaupong pangulo ang kaniyang tungkulin.""In case of death, permanent disability, removal from office, or resignation of the President, the Vice-President shall become the President to serve the unexpired term,"" saad sa batas.Nakahilera rin sa pila na maaaring humalili sa pangulo-- kasunod ng bise presidente-- ang Senate President, at Speaker of the House.""Samantala, wala pang pahayag ang Palasyo kaugnay sa mga sinabi ng mag-amang Rodrigo at Baste Duterte.-- FRJ, GMA Integrated News"
1,"Isang lalaki ang patay matapos mabaril sa loob ng jeepney sa Maynila.Ayon sa ulat mula sa 24 Oras Weekend nitong Linggo, nabaril daw ang biktima bandang alas-tres ng hapon sa may Hidalgo Street.Ayon sa driver, hindi niya raw nakita ang bumaril dahil kausap niya ang katabi niyang pasahero.Nakarinig na lamang daw siya ng mga putok ng baril at nakita ang biktimang nakabulagta sa sahig matapos nagkagulo at magsibabaan ang iba niyang pasahero.Kasalukuyang nagsasagawa ng imbestigasyon ang pulisya patungkol sa posibleng salarin at motibo sa likod ng krimen. — Jiselle Anne C. Casucian/BM, GMA Integrated News"
1,"Timbog ang isang Cameroonian national sa Makati City na nangangakong gagawing triple ang pera ng mga biktima sa investment, ngunit ibabalik ito sa pamamagitan ng mga pekeng dolyar.Sa ulat ni John Consulta sa 24 Oras Weekend nitong Sabado, kinilala ang suspek na si Valere Younga, na dinakip ng mga tauhan ng Makati City Police at Bangko Sentral ng Pilipinas sa isang coffee shop sa lungsod.Nakuha mula sa dayuhan ang mga pekeng dolyar na mahigit $20,000.Ayon sa complainant, inengganyo siya ng suspek na mag-invest ng P6 bilyon sa kaniyang negosyo, ngunit kailangan niyang magbigay ng P500,000 para mapabilis ang proseso.Tatapatan ng suspek ng dolyar ang perang ibibigay ng complainant, na kanila pang pararamihin.Ayon kay Dickenson Gamalo, Investigation Officer III ng Payments and Currency Investigation Group ng BSP, kasama sa organized na grupo ang suspek na may modus ng paggamit ng pekeng US  banknotes.""I didn't have dollar sir. I didn't give dollar to anyone sir,"" depensa ni Younga.Umabot na sa tatlong negosyante ang nabiktima umano sa black dollar at investment scam ng overstaying na dayuhan.Nahaharap siya sa patung-patong na kaso. — Jamil Santos/VBL, GMA Integrated News"
1,"Sinagot ni Speaker Martin Romualdez ang mga akusasyon ng mga senador laban sa kaniya at sa Kamara de Representantes kaugnay sa hakbang na people's initiative (PI) para amyendahan ang 1987 Constitution. Mungkahi niya sa mga senador, magtrabaho at sundin ang ""parliamentary courtesy.""Sa pulong balitaan nitong Biyernes, sinabi ni Romualdez na dapat pagtuunan ng pansin ng Senado ang kanilang trabaho na ipasa ang mga prayoridad na panukalang batas ng administrasyong Marcos sa halip na batikusin ang Kamara at iugnay sa PI.""Tapos na ang trabaho ng House of Representatives [Kamara] . Tapos na lahat ng assignment. Iyong senador, hindi pa tapos. Tapusin niyo [Senado] ang trabaho niyo. Naghihintay ang mga Pilipino. Kadugay (ang bagal),"" pahayag ni Romualdez nang tanungin ng mga mamamahayag sa Legislative Executive Development Advisory Council (LEDAC) meeting na hindi natuloy nitong Huwebes.Inakusahan din si Romualdez ng pinsan niyang si Sen. Imee Marcos na sinasalungat umano ang kagustuhan ni Pangulong Ferdinand ""Bongbong"" Marcos Jr., na huwag nang ituloy ang PI.Bukod sa itinuturo si Romualdez na siyang nasa likod ng PI, sinabi ni Sen. Imee na may inilaan umano na tig-P20 milyon sa bawat distrito kaugnay ng PI.Pero ayon kay Romualdez, na dati nang itinanggi na may kinalaman siya sa pangangalap ng pirma para sa PI, ang paggawa ng batas ang trabaho ng Kamara at Senado.""Wala kayong pakialam sa PI,"" ani Romualdez. ""Trabaho 'yan ng taumbayan. Ang Congress at senator, ang trabaho, legislation. PI is power of the people. Buckle down to work. There is only 24 of you, get your act together. Focus on your work. Stop hitting on Congress and maintain parliamentary courtesy.""Una rito, lumagda sa isang manifesto ang lahat ng senador para tutulan ang PI, at hakbangin tungkol sa Charter change na pagsasamahin ang boto ng mga senador at kongresista.Tungkol sa alegasyon ng P20 milyon alokasyon umano sa bawat distrito, sabi ng lider ng Kamara, ""Maraming marites (tsismosa) diyan sa Senate. All speculation.""Sumulat na si Romualdez kay Senate President Juan Miguel Zubiri para tiyakin ang suporta ng Kamara sa Senate's Resolution of Both Houses 6, na layong amyendahan ang economic provisions sa Saligang Batas.""The House of Representatives, despite the very toxic rhetoric coming out of the Senate... we would like to suggest to the leadership to exercise parliamentary courtesy and that they behave more properly. I wrote the letter to assuage any hurt feelings that they have,"" ayon kay Romualdez.""Kung ano-ano lumalabas diyan eh, hindi natin pinapatulan kasi walang basehan. We do not dignify statement that are divisive. We respond to calls for unity, sobriety, and for everyone to work together for betterment of the Filipino,"" dagdag niya.Sinusubukan pa ng GMA News Online na makuhanan ng reaksyon ang mga senador sa pangunguna ni Zubiri at Senate Majority Leader Joel Villanueva. — may ulat si Llanesca T. Panti/FRJ, GMA Integrated News"
1,"Asahan ang muling pagtaas sa presyo ng mga produktong petrolyo sa susunod na linggo na maaaring umabot sa hanggang P2.00 bawat litro ang madagdag sa presyo ng gasolina.Batay sa galaw ng kalakalan ng krudo sa world market nitong nakalipas na apat na araw, sinabi ni Department of Energy-Oil Industry Management Bureau Assistant Director Rodela Romero, na posibleng maglaro sa P1.95 hanggang P2.10 ang madagdag sa presyo ng gasolina sa bawat litro.Nasa P0.65 hanggang P0.85 per liter naman ang posibleng iangat sa presyo ng diesel, at P0.20 hanggang P0.30 per liter sa kerosene.Ito na ang magiging ikaapat na sunod na linggong tataas ang presyo ng mga produktong petrolyo.“Estimated increase is attributed to the following relevant international oil market developments such as US crude stockpile fell; Stimulus package issued by central bank of China to inject/reinforce its economic recovery; and India to become single most important driver of oil demand growth,” ayon kay Romero tungkol sa mga dahilan ng price increase sa produktong petrolyo.Nitong nakaraang Martes, tumaas ng hanggang P1.30 per liter ang presyo ng gasolina, habang P0.95 per liter naman sa diesel.Ngayong Enero, umaabot na sa P1.60 per liter ang nadagdag sa presyo ng gasolina at diesel, habang P0.40 per liter naman sa kerosene.—FRJ, GMA Integrated News"
1,"Sa kulungan ang bagsak ng apat na Koreano dahil sa pag-uumpisa umano ng gulo sa labas ng isang bar sa Taguig City.Sa ulat ng GTV Balitanghali nitong Biyernes, sinabing inawat ng guwardiya ang mga dayuhan ngunit hindi tumigil ang mga ito kaya tumawag na siya ng pulis.Dinala sa presinto ang mga Koreano, at natuklasang magkakakilala at magkakasama silang nag-inuman.Hindi pa natutukoy ang dahilan ng kanilang pinag-awayan.Mahaharap sa reklamong alarm and scandal ang mga dayuhan na wala pang pahayag.-- Jamil Santos/FRJ, GMA Integrated News"
1,"Mahigit P2.4 bilyong halaga ng jackpot prizes ang tinamaan sa 11 lotto games mula noong December 2023, batay sa datos ng Philippine Charity Sweepstakes Office (PCSO). Si Senate Minority Leader Aquilino Pimentel III, nais na magkaroon ng masusing pagsusuri tungkol dito.Sa ulat ni Mav Gonzales sa GMA News ""24 Oras"" nitong Huwebes, sinabing tinamaan ng isang mananaya ang P698 milyong premyo sa Grand Lotto 6/55 draw noong December 17.Isang mananaya rin ang tumama ng P640 milyon sa Super Lotto 6/49 draw noong December 16. Bukod pa sa isang mananaya na tumama naman ng P571 milyon sa Ultra Lotto 6/58 draw noong December 29.May nanalo rin ng P310 milyon jackpot prize sa Super Lotto 6/49 draw noong December 19.Nitong Enero 24, isang mananaya ang tumama ng P45.6 milyon para naman sa Megalotto 6/45 draw.Sa pagdinig ng Senate Committee on Games and Amusement, nagpahayag ng pagdududa si Pimentel na limang laro ng lotto ang tinamaan sa loob lang ng hindi pa aabot ng isang buwan.“In less than one month limang laro ang tinamaan. We have to look at this,"" sabi ni Pimentel sa komite na nagsisiyasat sa integridad ng lotto games.ALAMIN: Paano pumili ng lucky numbers para sa lotto batay sa taong 2024?“Without augmentation ito, natural accumulation of jackpot from the bets. Ang theory e naka-attract na iyan ng bettors. Months muna bago tamaan eh. So itong nangyari last December is really an anomaly. Hindi lang one game, five games,” dagdag ng senador.Sa pagdinig, inihayag ni Tulfo ang hinala umano ng ibang tao na minamanipula ang resulta ng lotto, na mariing itinanggi ni PCSO General Manager Mel Robles.“We assure you that we can never manipulate it. Kaya nga allow kami mag bet. Even I can bet because it’s beyond me,” ani Robles.“Betting on all combinations is a right of everybody, it does not guarantee… assuming somebody bet on all combinations, if you can, it does not guarantee that you will get the jackpot by yourself. Our records show, hindi naman binettan lahat ng combinations nung day na tinamaan,” dagdag ng opisyal.Kamakailan lang, naging kontrobersiyal ang inilabas na larawan ng PCSO tungkol sa umano'y lotto winner na kumuha ng jackpot prize.Napansin ng netizens sa larawan na edited ang sinasabing nanalo.Kinumpirma naman ni Robles sa naunang pagdinig ng Senado na sadyang inedit ang larawan para sa proteksyon ng lotto winner.BASAHIN: PCSO, inaming inedit ang larawan ng lotto winner para sa 'security, privacy'Ayon sa ulat, magsasagawa ng imbestigasyon kaugnay sa nasabing usapin sa dami ng lotto winners ang Philippine National Police - Cybercrime Investigation and Coordinating Center (PNP-CICC).“Right now, we don’t have any evidence of fraud,” ayon kay Drexx Laggui ng PNP-CICC.Naglabas naman ng subpoena ang komite para sa makuha ang records mula sa Bureau of Internal Revenue (BIR) upang masuri kung nagtutugma ang bilang ng mga tumaya sa napanalunang premyo.Nauna nang sinabi ni Robles na pinalaki nila ang premyo sa lotto nang naglunsad sila ng promo upang makahikayat ng mas marami silang mahikayat na tumaya.—FRJ, GMA Integrated News"
1,"Iginiit ng isang opisyal ng Philippine Charity Sweepstakes Office (PCSO) na hindi nila minamanipula ang resulta ng kanilang lotto games. Sa harap ito ng magkasunod na pagtama ng tig-isang mananaya sa dalawang lotto draw na parehong mahigit P600 milyon ang jackpot.Sa pagpapatuloy ng pagdinig ng Senate Committee on Games and Amusement nitong Huwebes, inihayag ni Senador Raffy Tulfo kay PCSO General Manager Mel Robles, ang hinala umano ng ilan na may sadyang pinapatama na mananaya ang ahensiya para manalo ng malaking jackpot.“Ang sinasabi ng ilan, meron kayong plinanta na tao para tayaan ang lahat ng possible combinations. Ginawa niyo ‘yun, P280 million ang ginastos… 14 million combinations napakatagal 'yon kung tutuusin…Now, ang sinasabi ngayon nila, possible naman daw ‘yon, especially na itong 6/49 ay pinanalunan online,” ayon kay Tulfo.“Puwedeng manipulahin ‘yung machine na para magkaroon ng automatic sequence betting na in a matter of minutes or hours, kaya nang matayaan ang lahat ng numero,” dagdag niya.Enero 16 nang tamaan ng isang mananaya ang mahigit P640-M jackpot sa Super Lotto 6/49, habang sa sumunod na araw ay isang mananaya rin ang nasolo ang mahigit P698-M jackpot sa Grand Lotto 6/55.BASAHIN: Isang mananaya, nasolo rin ang P698-M jackpot sa Grand Lotto 6/55 drawSa pagdinig sinabi ni Robles na kahit nakapaglabas sila ng P1.3 bilyon sa kanilang promo na malakihan ang premyo na sinimulan noong Disyembre, kumita naman umano ang PCSO ng P2.2 bilyon.Tiniyak din ni Robles sa senador na hindi nila minamanipula ang resulta ng lotto games.“We would like to assure you that you can never, never manipulate it. Kaya nga allowed kami mag-bet, Mr. Chair. Even I can bet because it’s beyond me. Even if we wanted to, with the system we have, we cannot,” ani Robles.“I take exception na kayang panalunin. Definitely, madami pong tataya kung malaki ang jackpot. ‘Yun po naman ang objective namin– to really bring in bettors,” dagdag pa niya.Bagaman puwede umanong tayaan ang lahat ng kombinasyon, hindi naman daw ito garantiya ng kanilang panalo.BASAHIN: PCSO: Lahat ng kombinasyon, puwedeng tayaan para tiyak ang panalo sa lotto pero...“It does not guarantee that you will get the jackpot by yourself. Our records show, hindi naman binet-tan po ang lahat ng combinations nung day na tinamaan [ang malaking jackpot],” anang opisyal.Pinuna rin ni Tulfo ang ginawang pagpapalaki sa premyo sa lotto na puwede raw sanang gamitin sa ibang proyekto gaya ng pagtulong.Paliwanag ni Robles, taktika iyon para mahikayat ang maraming tao na tumaya upang malaki ang kanilang kita.“We made P800 million net, not to mention the taxes generated,” ani Robles.Nilinaw din ni Robles na 30 percent lang ng kita ng PCSO revenue ang puwedeng gamitin sa charity sa ilalim ng batas.Sa press conference, tinawag ni Senate Minority Leader Aquilino “Koko” Pimentel III,  na “quite unnatural” ang madalas na may tumama sa panahon na pinalaki ng PCSO ang premyo.“In one month’s time, napanalunan lahat ng five lotto games ng PCSO after the augmentation of the jackpot… So P1.7 billion ang augmentation parang pamasko nung 2023. Natamaan lahat iyon in more or less one month,” puna ni Pimentel.“There have been past instances na more than P500 million ang jackpot, hindi augmented but the natural accumulation of the jackpot and yet tingnan natin ang time period bago siya tinamaan. It took mga three to four months,” dagdag niya.—may ulat si Hana Bordey/FRJ, GMA Integrated News"
1,"Nasawi ang lalaking most wanted ng Bicol matapos humantong sa engkuwentro ang dapat sana’y paghahain lang ng arrest warrant sa kaniya ng pulisya sa Parañaque City.Sa ulat ni Bam Alegre sa Unang Balita nitong Huwebes, sinabing dadakipin sana ng mga operatiba ng Police Regional Office 5 sa Bicol Region ang nagngangalang Gilbert Concepcion sa Barangay San Martin de Porres pasado 6 p.m. ng Miyerkoles.May mga outstanding warrant si Concepcion sa kasong kidnapping with murder, kidnapping and serious illegal detention, rape at direct assault.Itinuturo ring leader ng criminal gang si Concepcion at dawit umano sa gun-for-hire, extortion, robbery at murder.Hindi na naihain ng mga operatiba ang arrest warrant matapos magpaputok ang lalaki, dahilan para sila gumanti rin ng putok.Bukod kay Concepcion, isa pang lalaking hindi pa natutukoy ang pagkakakilanlan ang nasawi sa engkuwentro.Hindi kilala umano sa barangay ang mga lalaking nasawi.Patuloy ang imbestigasyon sa engkuwentro. — Jamil Santos/VBL, GMA Integrated News"
1,"Huli sa entrapment operation ang isang lalaki na modus umano na paibigin ang mga babae na nakikilala niya sa dating app, hihingan ng pera para investment, at iiwanan na pagkatapos.Sa ulat ni John Consulta sa GMA News ""Saksi"" nitong Miyerkules, kinilala ang suspek na si Jeremiah Jaime Vergara, na inaresto ng mga tauhan ng anti-cybercrime division ng National Bureau of Investigation (NBI) sa loob ng isang restaurant sa Mandaluyong City.Nang tingnan ang laman ng bag ng suspek, sinabing may nakitang mga bank passbook sa loob nito at tatlong sachet na may laman umanong cocaine.Ayon kay Atty. Jeremy Lotoc, hepe ng NBI-anti cybercrime division, naghahanap ng mga target na babae sa dating app ang suspek na nasa edad na 30 hanggang 40.Kapag napaibig na ang biktima, aalukin umano ng suspek ang babae ng negosyo para hingan ng perang pangpuhunan.Pero ang pera, inilalaro umano sa casino.""Kapag natalo, iiwan nang luhaan ang biktima,"" sabi ni Lotoc.Nasa 20 babae umano ang nabiktima ng suspek, at aabot sa P15 milyon ang natangay na pera.Nang hingan ng panig si Vergara, no comment siya sa alegasyon ng pagtangay sa pera ng mga babae na kaniyang pinaibig.Samantalang itinanggi naman niya na sa kaniya ang ilegal na droga na nakita umano sa kaniyang bag.""Pinakita nila na mayron silang hawak na sachet ng cocaine tapos sabi po nila galing daw po sa bag ko but hindi sa akin 'yon,"" giit niya.Haharap si Vergara sa mga reklamong estafa at pag-iingat ng ilegal na droga.-- FRJ, GMA Integrated News"
1,"Nagdeklara si Pastor Apollo Quiboloy ng religious group na Kingdom of Jesus Christ (KOJC) na hindi siya haharap sa pagdinig ng Senado kahit pa padalhan siya ng subpoena. Kaugnay ito ng mga alegasyon ng mga nagpakilala na dati niyang miyembro na kaniya umanong inabuso.Sa ulat ni Dano Tingcungco sa GMA News ""24 Oras"" nitong Miyerkules, ipinakita ang video na galing sa SMNI Network, na isa-isang pinasinungaling ni Quiboloy ang mga akusasyon ng mga testigong humarap sa pagdinig ng ng Senate committee on women and children na pinamumunuan ni Sen. Risa Hontiveros.Sa naturang pagdinig nitong Martes, inakusahan si Quiboloy ng pang-aabuso ng mga dati umano niyang miyembro, na dalawa sa kanila ay mula sa Ukraine.BASAHIN: 2 babaeng Ukrainian, kabilang sa mga dating miyembro ng KOJC na nag-akusa laban kay Quiboloy ng pagsasamantala""Kahit sino puwedeng gumawa ng ganong alegasyon. Sapagkat wala naman silang sasagutin pa kasi under sila sa inyong Senate hearing. After ng hearing na iyan talagang mananagot po sila sa batas, sa mga false allegations lalo na ang reputasyon ko po ang nakataya dito,"" sabi ni Quiboloy.""Lahat ng mga false accusations na ginagawa pa, kahit sino puwede kayong pumik-up ng isang witness at pagkatapos tabunan ang mukha, pagkatapos gawin ninyong alias, kahit ano na lang ang pinagsasabi niya doon, wala ba siyang sasagutin?,"" patuloy niya.Ayon kay Quiboloy, handa niyang sagutin at harapin ang mga nag-aakusa sa kaniya sa ""court of law.""""Kahit 100 pang witnesses ang inyo pong bayaran I will face you anytime, anywhere in a court of law. Just do it and I will face you anywhere, anytime in a court of law. If you cannot do that then you are all bogus, you are all false and you don't deserve my respect,"" sabi nito.Binanggit din ni Quiboloy ang patungkol sa mga alegasyon sa kaniya sa Amerika na dahilan para ilagay siya sa wanted list ng Federal Bureau of Investigation (FBI) para sa mga kasong rape, human trafficking at iba pa.""Kahit po sa Amerika, it is the same scenario as it is here. Inakusahan din ako doon ng maraming mga former workers daw iyon pero puro pagsisinungaling,"" ani Quiboloy. ""Ngayon, nahihirapan silang humarap sapagkat puro po kasinungalingan. Kailangan malaman natin ang katotohanan dito, not in your Senate hearing but in a court of law.""Ang abogado ni Quiboloy na si Atty. Ferdinand Topacio, kinuwestiyon ang ginagawang pagdinig ng komite na kontrolado ni Hontiveros.""Walang makapagkuwestiyon sa kaniya, she cannot be held in any other place liable for any of her acts. Walang right to counsel doon na magsalita yung counsel,"" ayon kay Topacio.Sinabi naman ni Hontiveros, na maghahanda pa rin ang Senado sa pagharap ni Quiboloy at sa iba pang mga hakbang laban sa lider ng KOJC.""Siya ang sentro ng mga paratang ng mga biktima kaya siya ang dapat sumagot. Because we're also looking at the Department of Justice issuing a immigration lookout bulletin order or hold departure order,"" anang mambabatas.Sa huling pahayag ng DOJ, wala pang ipinadadalang extradition request ang FBI na patungkol sa posibleng pagdakip kay Quiboloy at ipadala ito sa Amerika upang paharapin sa paglilitis ng korte. --FRJ, GMA Integrated News"
1,"Inihayag ng bagong kalihim ng Department of Finance (DOF) na si Ralph Recto na hindi ngayon ang tamang panahon para magpataw ng bagong buwis. Wala rin siyang planong na taasan ang buwis ng mga sweetened beverages at junk food.""Frankly speaking, there are no plans on imposing additional new taxes,"" sabi ni Recto sa press briefing nitong Miyerkules.Paliwanag niya, makakaapekto sa inflation ang dagdag na buwis kaya sa kasalukuyang sitwasyon, ""I don't think now is the time to impose.""""Our first job is to collect what is on the table,"" sabi ni Recto kaugnay sa target na makakolekta ng P4.3 trilyong ngayong taon nang walang bagong buwis na ipinapataw.Tinukoy ni Recto na kailangang pagbutihin ang koleksyon gaya ng pagpapabilis ng implementasyon ng Ease of Paying Taxes, digitalization initiatives ng Bureau of Internal Revenue (BIR) at Bureau of Customs (BOC), at pagpapaigting ng kampanya laban sa korupsyon para makolekta ang dapat na buwis.Bagaman walang plano si Recto na magpataw ng bagong buwis, isusulong naman niya na maipasa ang panukalang batas tungkol sa buwis na itinutulak ng pinalitan niyang Finance secretary na si Benjamin Diokno.""[B]ut we will refine them. In fact, we are putting a lot of work in the few days,"" sabi ni Recto, na magsusumite umano ng ""fine-tuned"" proposals sa Legislative Executive Development Advisory Council (LEDAC).""We're tweaking them… so the fine-tuning we are doing is… it is fairer, easy to collect, practical,"" dagdag ni Recto.Kabilang sa mga tax measure na inirekomenda noon ni Diokno ang Package 3 ng Comprehensive Tax Reform Program (CTRP), o Real Property Valuation and Assessment Reform (RPVAR), Package 4 ng CTRP o ang Passive Income and Financial Intermediaries Taxation Act (PIFITA), pati na ang rationalization ng mining fiscal regime at Motor Vehicle Road User's Tax (MVRUT).Ayon kay Recto, magkakaroon ng pagbabago sa mungkahing MVRUT, ""Because I think that, you know, motorists pay a lot of taxes… there are excise taxes and (value-added tax) on oil, there are excise taxes, duties, and VAT on vehicles.""Kasama rin sa iminungkahi ni Diokno na itaas ang excise taxes sa sweetened beverages at junk food, at single-use plastics (SUPs).Pero nilinaw ni Recto na ibinasura na ng dating Finance chief ang naturang taas-buwis sa sweetened beverages at junk food kaya hindi na niya muling bubuhayin.""I don't intend to put it back. The Executive did not prepare a bill anyway, I'm not considering it… inflation is high,"" paliwanag niya.— mula sa ulat niTed Cordero/FRJ, GMA Integrated News"
1,"Sa kulungan ang bagsak ng isang lalaki na nagnakaw ng rim ng motorsiklo ng kaniyang kapitbahay, matapos siyang hulihin nito sa pamamagitan ng citizen’s arrest sa Santa Cruz, Maynila.Sa ulat ni Darlene Cay sa Unang Balita nitong Miyerkoles, sinabing nangyari ang insidente sa Oroquieta Street sa Barangay 366 ala-una ng madaling araw nitong Martes.Makikita sa CCTV na tila may inaabot ang suspek.Saglit siyang umalis at nang bumalik, may dala-dala na siyang bakal na kaniyang ginamit para manungkit ng isang pares ng rim ng motorsiklo.Sa isa pang kuha ng CCTV, makikitang naglalakad na ang suspek palabas ng eskinita na pasan sa balikat ang kinuhang gamit.Pagmamay-ari ng biktimang si Jonard Valencia ang rim, na narinig ang kaluskos sa labas ng bahay noong mga sandaling iyon ngunit binalewala niya lamang ito.Ngunit kinaumagahan, nakita niyang nawawala na ang rim ng kaniyang motor.Agad niyang nakilala sa CCTV footage ang suspek na kapitbahay niyang si Janric Concepcion. Inikot niya ang lugar para hanapin ito.Dagdag ng biktima, ilang beses na siyang ninakawan ng suspek kaya napuno na siya.Siya mismo ang nagdala sa suspek sa presinto sakay ng motorsiklo.Nabawi ang ninakaw na rim na nagkakahalaga ng P5,000.Agad kinulong at sinampahan ng kasong theft ang suspek, na umamin sa pagnanakaw.Nagpaalala ang mga awtoridad na maaaring gawin ang citizen’s arrest kung may pagkakataon ang sinomang mabibiktima ng krimen. — Jamil Santos/VBL, GMA Integrated News"
1,"Sugatan ang isang babaeng Korean national matapos siyang itulak at pagnakawan ng isang grupo na tumatarget sa mga dayuhan sa Taguig City. Ang babaeng nanulak sa kaniya, arestado.Sa ulat ni Nico Waje sa Unang Balita nitong Miyerkoles, makikita na nakabenda at naka-cast ang mga kamay ng biktima sa Fort Bonifacio Police Sub-Station pasado hatinggabi.Ayon sa Fort Bonifacio Police, kasama ng babae ang mga kaibigan niyang kapwa Korean, nang lumapit sa kanila ang apat na babae at isang lalaki.Bandang 8 p.m., nasa tapat ng traffic light ang grupo ng biktima at naghihintay na makatawid, habang may kausap sa cellphone ang biktima.Ilang saglit lang, tinulak siya ng lalaking salarin mula sa likod, samantalang tinulak din siya ng mga babae mula naman sa harap, dahilan kaya siya natumba.Nang makatayo, dito niya napansin na wala na ang kaniyang sling bag na naglalaman ng mga mahahalagang gamit.Sinundan ng biktima ang lalaking salarin sa isang parking, at tiyempo namang may mga marshal, na rumesponde sa insidente.Nagpulasan ang mga suspek matapos ang komosyon, ngunit isa sa kanila ang naiwan sa parking area, na ayon sa abogado ng biktima ay siyang may hawak ng sling bag.Nakumpirma ito nang tawagan ang cellphone ng biktima at mag-ring ito sa bag ng suspek.Dito na inimbitahan ng mga BGC marshal ang suspek. Ngunit ang suspek, pumalag pa at minura umano ang mga marshal.“Nagawa ko lang ho ‘yun para sa anak ko,” saad ng suspek na si Leonida Ramirez.Ayon sa kaniya, inalukan siya ng P1,500 para sumali sa grupo, na ang gagawin lang ay kunwaring aawat hanggang sa makuha ang target nilang gamit.Pag-amin ng suspek, nagawa na rin nila ito sa loob ng isang bus.Si Ramirez din ang itinuturong tumulak sa biktima, at siya rin ang kumagat sa braso ng biktima na nagrereklamo rin, bagay na itinanggi ng suspek.“Paano nangyari ‘yon? May pustiso ‘yung ipin ko, paano nangyaring nakakagat ako, eh ‘di natanggal ‘yung unahan ko?” sabi ng suspek.Kakasuhan ng robbery at physical injury ang suspek. — VBL, GMA Integrated News"
1,"Tatlong lalaki ang inaresto dahil sa umano'y agaw-parcel modus sa Quezon City, ayon sa ulat ni James Agustin sa Unang Balita nitong Miyerkules.Isa sa mga suspek ang itinuturong nag-order at nagpa-deliver ng pabango at pagdating ng rider ay inagaw sa kaniya ang parcel at nagdeklara ng holdap.Sa kuha ng CCTV, makikitang may kausap sa cellphone ang isang lalaki habang naglalakad sa isang bahagi ng Barangay UP Campus. Maya-maya pa ay nakitang tumatakbo na ang lalaki paalis sa lugar.Sa isa pang kuha ng CCTV, makikitang umangkas sa naghihintay na motorsiklo ang lalaki. Kapansin-pansin na may hawak na siya sa kaliwang kamay. Kasabay nilang tumakas ang isa pang motorsiklo na may sakay ding dalawang lalaki.Ayon sa pulisya, nang-agaw ang grupo ng parcel ng isang delivery rider. Pabango raw ang ide-deliver ng biktima sa isa sa mga suspek.""May nag-book sa kaniya na parcel na worth P3,000. So dineliver ng delivery rider doon sa area. Pagdating doon sa area ay may nag-aabang pala sa kaniya na grupo,"" kuwento ni Police Lieutenant Colonel Ferdinand Casiano, hepe ng Anonas Police Station.""So inagaw sa kaniya 'yung parcel, nagdeklara ng holdap,"" dagdag pa niya.Naaresto ang tatlo sa apat na suspek kalaunan. Batay sa imbestigasyon, dati nang nasangkot sa snatching ang grupo. Tatlong beses na raw nasangkot sa agaw-parcel modus ang mga suspek.""Once na-deliver na 'yung item, tatakutin nila 'yung delivery rider, tatangayin 'yung parcel na hindi nagbabayad. Kasi itong parcel ay cash on delivery pero wala namang aktuwal na bayarang mangyayari. Ang gagawin nila ay itatakbo nila 'yung parcel,"" ani Casiano.Hindi na nabawi ang parcel pero nakuha ang dalawang ginamit na motorsiklo ng mga suspek.Dalawa sa mga suspek ay dati na raw nakulong dahil sa droga habang ang isa ay dating nakasuhan dahil sa pagnanakaw.Mahaharap ang tatlo sa kasong Robbery in Relation to Motorcycle Crime Prevention Act.Patuloy namang hinahanap ng pulisya ang isa pang suspek. —KBK, GMA Integrated News"
1,"Humarap sa pagdinig ng isang komite sa Senado nitong Martes ang ilang dating miyembro ng Kingdom of Jesus Christ (KOJC) na pinagsamantalahan umano ng lider nito na si Pastor Apollo Quiboloy.Sa ulat ni Mav Gonzales sa GTV ""State of the Nation,"" kabilang sa mga nag-akusa laban kay Quiboloy ang dalawang babaeng Ukrainian na dati rin umanong mga miyembro ng KOJC.Sa pagdinig ng Senate Committee on Women, Children, Family Relations, and Gender Equality na pinamumunuan ni Senador Risa Hontiveros, sinabi ng Ukrainian na itinago sa pangalang ""Nina,"" na nangyari umano ang pagsasamantala sa kaniya sa tinatawag na ""night duty.""""It's called night duty... I was like praying that he will just be sleeping and not touching me,"" ani Nina.Ang isa pang Ukrainian na itinago sa pangalang ""Sofia,"" sinabihan din na dapat ialay maging ang kaniyang katawan.""I leave my job, i leave my school, i leave my friends and my parents...and they were just like, 'even your body you can sacrifice,'"" saad niya.Ang Pilipina na dating miyembro ng KOJC na itinago sa pangalang ""Amanda,"" sinabing 17-anyos lang siya nang pagsamantalahan umano ni Quiboloy.""Parte daw ng trabaho ng ministry of the pastorals na i-masahe si Quiboloy. Special privilege daw ito dahil hindi naman daw lahat nahahawakan at nakakalapit sa anak ng diyos. Basta ibigay ko lang daw ang sarili ko,"" sabi ni Amanda sa komiteMay iba pa raw na mga menor de edad na naging biktima. Dahil umano sa kaniyang mga alegasyon, nakatanggap daw si Amanda ng mga banta at kinasuhan ng cyberlibel.Ang isa pang dating miyembro ng KOJC na itinago sa pangalang ""Jerome,"" pinagbebenta umano ng kung anu-ano at nire-remit lahat ng kita kay Quiboloy.Pinagbawalan daw sila na manligaw at manood ng sine. Pero hindi nila ito sinunod kaya pinarusahan sila nang mahuli.""Tumawag siya sa amin. Kinakabit sa speaker sinabi niya iuntog niyo ulo niyo hanggang dumugo. Pakiramdam ko noon mamamatay na ako o mabubulag dahil may sili pa mata ko at bibig,"" pahayag niya.Hindi dumalo sa naturang pagdinig si Quiboloy pero may sinabi siya kaniyang programa.""Ni-lay down ko ang kabutihan sa inyo tapos nag-take advantage kayo mga pobre kayo. Mga prostitute kayo,"" ani Quiboloy.Dahil hindi dumalo sa pagdinig ng komite, ipina-subpoena na ng komite si Quiboloy para obligahin siyang pumunta sa Senado.""Hindi kayo anak ng diyos na except sa awtoridad ng estado,"" anang senadora.Nasa pagdinig ang abogado ni Quiboloy pero hindi siya pinagsalita dahil personal daw ang mga akusasyon na dapat na mismong ang inaakusahan ang sumagot.Sinubukan din na hingan ng komento ang kampo ni Quiboloy pero hindi ito nagbigay ng komento, ayon sa ulat.-- FRJ, GMA Integrated News"
1,"Naglabas ng manifesto ang Mataas na Kapulungan na pirmado ng 24 na senador para tutulan at kondenahin ang people's initiative bilang paraan ng pag-amyenda sa 1987 Constitution. Iginiit naman ni Speaker Martin Romualdez na lider ng Mababang Kapulungan na wala siyang kinalaman sa pangangalap ng pirma para sa PI.Nitong Martes, binasa ni Senate President Juan Miguel Zubiri sa sesyon ng Senado ang manifesto ng kanilang pagtutol sa PI. Ginawa ito isang araw makaraang mapulong ng mga senador para talakayin ang hakbang patungkol sa Charter change o cha-cha.""We respect and recognize the people as our sovereign, with the right to call for Constitutional amendments. We must, however, guard against any sinister and underhanded attempt to change the Constitution by exploiting our democratic process under the guise of a people's initiative,"" saad sa manifesto.""This so-called 'people's' initiative (PI) proposes only one change: in acting as a constituent assembly, the Senate and the House shall vote jointly. While it seems simple, the goal is apparent to make it easier to revise the Constitution by eliminating the Senate from the equation. It is an obvious prelude to further amendments, revisions, or even an overhaul of our entire Constitution,"" dagdag nito.Nababahala ang mga senador na maisagawa ang cha-cha nang walang pagsang-ayon ng Senado sa paraan ng PI.Wala rin umanong laban ang boto ng 24 na senador kontra sa 316 na kongresista kung gagawing magkasama ang pagboto ng Kamara at Senado.""This singular and seemingly innocuous change in the Constitution will open the floodgates to a wave of amendments and revisions that will erode the nation as we know it. To allow joint voting will destroy the delicate balance on which our hard-won democracy rests,"" ayon sa manifesto.""It will destabilize the principle of bicameralism and our system of checks and balances. With this change, the Senate is left powerless to stop even the most radical proposals: We cannot protect our lands from foreign ownership; We cannot stop the removal of term limits or a no election scenario in 2025, or worse, in 2028,"" dagdag nito.Tinawag din sa manifesto na ""ridiculous"" na aalisan ng papel ang Senado, na co-equal chamber ng Kamara at nagpapasa maging ng mga lokal na panukalang batas, pagdating sa Charter change na ""most monumental act of policymaking concerning the highest law in the land.""""Today, the Senate once again stands as a bastion of democracy, as it rejects this brazen attempt to violate the Constitution, the country, and our people,"" ayon pa sa manifesto.Demokratikong prosesoSa isang pahayag, iginiit naman ni Speaker Ferdinand Martin Romualdez na walang kinalaman ang Kamara sa pangangalap ng mga pirma para sa PI.''I vehemently denounce any allegations of bribery or unethical practices in persuading citizens to sign the petition for the People’s Initiative. Such actions, if true, would violate the initiative's spirit of honest and voluntary participation and erode our democratic foundations,'' ayon kay Romualdez.''While the House respects and supports the People’s Initiative as an independent, citizen-driven process, our role is to facilitate and encourage democratic participation without direct involvement in signature collection,'' patuloy niya.Tiniyak ng lider ng Kamara na naaayon sa batas ang anumang hakbang na gagawin kaugnay sa mga mungkahing amyendahan ang Saligang Batas.''The House of Representatives stands committed to providing a transparent and accountable framework to support the People’s Initiative, ensuring that it remains a true representation of the people's collective will. We are here to support and respect the outcomes of this process, affirming the People’s Initiative as the purest form of democracy,'' sabi ni Romualdez.Inihayag naman ni Pangulong Ferdinand ''Bongbong'' Marcos Jr. na dapat hayaan ang Commission on Elections (Comelec) na gawin nito ang trabaho patungkol sa pagberipika ng mga pirma para sa PI.''Well, pagka binayaran ‘yung signature, hindi tatanggapin ng Comelec ‘yun. So walang magandang mangyayari,'' ayon kay Marcos patungkol sa mga alegasyon ng nagkaroon ng pagsuhol sa mga tao para pumirma sa PI.--may ulat sina Hana Bordey, Anna Anna Felicia Bajo/FRJ, GMA Integrated News"
1,"Padadalhan na ng subpoena ng Senate Committee on Women, Children, Family Relations and Gender Equality si Pastor Apollo Quiboloy dahil sa hindi niya pagsipot sa imbestigasyon ng komite kaugnay sa mga alegasyon laban sa pinamumunuan niyang religious group na Kingdom of Jesus Christ (KOJC).""Dahil nakapagpadala po ng dalawang imbitasyon, one by LBC and one by registered mail, pero walang sagot at attendance ni Pastor Quiboloy, the chair would move to subpoena Pastor Apollo Carreon Quiboloy for the next hearing of this committee,"" sabi ni Senadora Risa Hontiveros, na namumuno sa nabanggit na komite.Ayon kay Hontiveros, nagpadala ng sulat si Quiboloy kay Senate President Juan Miguel Zubiri. Hindi binanggit ng senadora ang detalye ng sulat pero inilagay umano ito sa ""record"" ng Senate committee.Inaakusahan ang KOJC na sangkot sa large-scale human trafficking, rape, sexual abuse and violence, at child abuse.Iniutos din ni Hontiveros na padalhan ng imbitasyon ng tatlo pang tao na nabanggit sa testimonya ng mga biktima sa isinagawang pagdinig.Disyembre nitong nakaraang taon nang maghain ng resolusyon si Hontiveros upang paimbestigahan ""in aid of legislation"" ang KOJC  para masuri ""whether our updated human trafficking laws are able to cover large-scale and systemic acts of trafficking done under the cover of a religious organization.""""Apollo Quiboloy, who styles himself as the 'Appointed Son of God and the leader of the Kingdom of Jesus Christ The Name Above Every Name (KOJC)', allegedly demands strict obedience from his full-time followers through brainwashing, psychological manipulation and constant threats of eternal damnation,"" saad ni Hontiveros sa resolusyon.""Considering that the crimes were committed within the territorial jurisdiction of the Philippines and considering that crimes are taking place even at present as Quiboloy remains free to run operations of KOJC, it is imperative that an investigation be undertaken with dispatch,"" patuloy niya.Dati nang hinamon ng abogado ni Quiboloy si Hontiveros na dalhin sa korte ang mga alegasyon, at tinawag nito na ""deception"" lang ang imbestigasyon sa Senado.BASAHIN: Pastor Apollo Quiboloy, kinasuhan ng sex-trafficking sa USMay kinakaharap din na kaso si Quiboloy sa Amerika kaugnay ng alegasyon ng sex-trafficking operation. —may ulat si Hana Bodey/FRJ, GMA Integrated News"
1,"Emosyonal ang dating TV host na si Robert Alejandro, na walong taon nang lumalaban sa colon cancer, matapos tangayin umano ng kaniyang caregiver ang halos P3 milyon niyang life savings.""Nagpapasalamat ako na buhay pa ako,"" naiiyak na sabi ni Alejandro sa ulat ni Jonathan Andal sa Balitanghali nitong Martes.“Nakikita naman niya ang kalagayan ko, ‘yung hirap na hirap kami mabuhay, tapos ito ang gagawin. Kailangan ko iyon para sa ospital. Buti kung healthy pa ako, puwede pa ako magtrabaho para mag-ipon pa,"" dagdag pa ni Alejandro, na mas kilala bilang si “Kuya Robert” sa kaniyang programa noon sa GMA-7 na “Art Is Kool.”Natuklasan na nawawala ang pera ni Alejandro noong Disyembre 17.Ayon sa kaniyang bangko, nanggaling naman mula sa kaniyang cellphone ang lahat ng transaksyon.Ngunit hinala ni Alejandro, pinakikialaman ng kaniyang caregiver ang kaniyang cellphone habang natutulog siya.Matapos humingi ng tulong sa pulisya, napag-alaman na nagpapadala ng pera ang caregiver sa mga ahente ng e-sabong.Ayon kay Police Captain Anthony Dacquel, Quezon City Police District 14 chief investigator, nakita nila ang numero at kinumpirma ng mga ahente na nagpapadala sa kanila ng pera ang suspek, kaya lalagyan naman nila ng load ang e-sabong account ng suspek.Kinilala ang caregiver na si Deo Angeles, na dalawang buwan pa lamang inaalagaan si Alejandro.""Gusto kong sabihin sa kaniya, huwag na niyang gawin 'to. Hindi lang siya kumukuha ng pera kundi pati ‘yung buhay ng dapat niyang alagaan. Napakasama,"" sabi ni Alejandro.Pinuntahan ng GMA Integrated News ang bahay ng suspek para kunin ang kaniyang panig, ngunit hindi ito humarap sa media. —Jamil Santos/KG, GMA Integrated News"
1,"Arestado ang isang lalaki sa Pasay City matapos siyang magpanggap bilang abogado.Ito ay matapos makapagbayad na ng mahigit P500,000 ang kanyang biktima, ayon sa ulat ni Nico Waje sa Unang Balita nitong Martes.Kinilala ang suspek na si Robert P. Garcia.Ang pakilala niya sa biktima, siya ay si Atty. Robert SP Garcia.Sa Lawyers' List ng Korte Suprema, walang Robert SP Garcia o Robert P. Garcia na nasa listahan as of January 20, 2024.Ayon sa biktima na tumangging magpakilala, may nag-refer sa kanya sa suspek noong naghahanap siya ng abogado para sa isang kaso.""Mayroon po kasi kaming idinemanda dito sa area po namin sa Binangonan. Nag-ask ako sa mga kakilala ko. Mayroon akong kakilala na ni-refer naman 'to,"" aniya.""Ang dami niyang hinihinging binayaran. Umabot po kami ng P541,000, bayad daw po sa fiscal. 'Yung appearance fee din niya po, P60,000,"" dagdag niya.""Tapos nu'ng December po, nag-request po siya ng pangalawang appearance fee niya. P120,000 naman po 'yun which is binayaran na lang po namin ng kalahati,"" kuwento niya.Ang suspek daw ang humarap sa mga preliminary investigation sa kasong isinampa. Apat na beses daw itong humarap sa piskal.Nagduda na ang biktima nang humingi ang suspek ng Christmas gift.""Christmas gift po na worth P60,000. Tapos umalma po ako. Bumaba 'yun ng 30 [thousand], hanggang sa naging 20 [thousand], pero hindi po ako nagbigay. Tapos pina-check ko na po siya sa ibang abogado. Nagpa-second opinion na po kami,"" sabi ng biktima.Dito na niya nalaman na peke pala ang maraming dokumentong ipinakita ng suspek, pati na ang mga pinanotaryo nito at mga ID.""Hindi kasi namin alam na ganoon 'yung proseso ng pag-filing ng case kaya sige lang po nang sige,"" dagdag ng biktima.Ang pagbibigay ng kalahati ng second acceptance fee ang naging daan para ma-corner ang suspek.Mismong ang biktima, sa tulong ng mga pulis, ang umaresto sa suspek sa isang coffee shop sa Pasay City.Umamin naman ang suspek na hindi siya nakapasa sa Bar examination.""Oo, nag-aral po ako ng Law pero hindi po ako nakapasa sa Bar,"" aniya.Nagpakilala raw siya sa biktima bilang consultant at hindi abogado.Pero hindi lang daw siya ang nakinabang sa nangyari.""'Yung nag-refer sa akin, meron din po 'yung ano, bibigyan din po doon,"" ani suspek.""Magaling lang daw ito magsalita e. Magaling magsuot. Akala mo talaga, lawyer. Kaya 'yon, napaniwala ito ngayon na complainant natin. Kinasuhan natin siya ng swindling, estafa,"" ani Police Captain Dennis Desalisa, hepe ng Pasay City Police Investigation Section. —KG, GMA Integrated News"
1,"Inaresto ng mga awtoridad ang isang lalaking nahuling nanloob sa isang convenience store sa Novaliches, Quezon City.Naabutan pa ng mga pulis ang suspek sa loob mismo ng tindahan sa Barangay Nagkaisang Nayon, ayon sa ulat ng Unang Balita nitong Martes.Nakuha mula sa suspek ang mahigit P25,000 na cash at mga kaha ng sigarilyo.Nakita sa CCTV ang pagpasok at pagnakaw ng suspek.Sinampahan na ng reklamong robbery ang suspek, na umamin naman sa krimen.Ayon sa pulisya, hindi ito ang unang beses na nasangkot sa pagnanakaw ang suspek.""Meron siyang robbery case na three counts na-file na case noon... Meron isang case na theft sa Caloocan din,"" ani Police Lieutenant Colonel Reynaldo Vitto, commander ng Novaliches Police Station. —KG, GMA Integrated News"
1,"Tinupok ng apoy ang garahe at bodega ng isang bahay sa Barangay 171, Bagumbong, North Caloocan pasado alas tres ng madaling araw nitong Martes.Mabilis na lumaki ang apoy dahil sa mga nakaimbak na gamit na construction materials sa bodega.Nagtulong-tulong pa ang mga residente na apulahin ang apoy pero hindi kinaya.“Sinubukan namin apulahin ‘yung apoy tapos ‘yun po nagtawag ng bumbero. Kaso hindi po kinakaya ng tubig-tubig lang at fire extinguisher,” ani ng residenteng si Mharc Enriquez.Ang family driver na si Rene Taguiad, nagtamo ng sugat sa kanang braso.Nang sumiklab ang apoy, agad daw niyang inilayo ang SUV na nakaparada sa bungad ng garahe.“Nung tumutulong na ako na pilit ko apulahin 'yung apoy, may tumalsik sa akin na galing sa loob na siguro mga stock kami diyan na iba ibang gamit eh. ‘Yung wall na ‘yan, diyan siya nagsimula. Pero umangat na ‘yung apoy so umakyat na sa kisame sa ceiling. 'Yun ang start. Tapos mabilis na kumalat. Ang bilis ng pangyayari,” ani Taguiad.Iniimbestigahan pa ng Bureau of Fire Protection ang sanhi ng apoy at kabuuang halaga ng pinsala.Umabot sa unang alarma ang sunog bago tuluyang naapula bago mag-alas kwatro ng umaga. —KG, GMA Integrated News"
1,"Tinukoy na ng mga awtoridad ang pagkakakilanlan sa dalawa sa mga suspek sa pagpugot sa isang security guard sa binabantayan niyang car dealership sa Quezon City noong Pasko. Ang hinihinalang motibo sa krimen, ang ginawang pagnakawan ng mga suspek sa binabantayang establisimyento ng biktima.Sa ulat ni Raffy Tima sa GMA News ""24 Oras"" nitong Lunes, tinukoy ng pulisya ang mga suspek na sina Michael Caballero at Jomar Ragos, na katrabaho ng biktimang si Alfredo Tabing.Ayon kay Police Major Don Llapitan, chief, CIDU-QCPD, lumalabas sa kanilang imbestigasyon na pinagnakawan ng mga suspek ang car dealership.""Noong [December] 23 kasi, nakapagbenta yung agent diyan ng dalawang sasakyan, so as empleyado diyan malalaman mo 'yan. Lalo na yung isa ay driver at yung isa naman ay barista yung suspek natin dyan,"" sabi ni Llapitan.May testigo umano na nakakita at nakakilala sa dalawang suspek na may kasamang dalawa pa na buhat ang maliit na vault ng kumpanya noong gabing mangyari ang krimen.May laman na P3.5 milyon umano ang nasabing vault.""Sa ating assessment, maaaring ayaw ng guwardiya or pinigilan niya yung krimen na gagawin, kasi kakilala niya e, siguro nagtiwala siya, kaya walang struggle kung saan siya namatay at walang force entry,"" dagdag ng opisyal.Tinutugis na umano ng pulisya ang mga suspek.Ang misis ng biktima, nanawagan sa mga suspek na itinuring na raw na kaibigan ng biktima na sumuko na.Sinubukan pa ng GMA Integrated News na makipag-ugnayan sa pamunuan ng car dealership pero wala pa silang tugon. --FRJ, GMA Integrated News"
1,"Sinabi ni Speaker Romualdez na itinanggi ng ilang retiradong heneral na nakausap niya na sinusuportahan umano ng alumni ng Philippine Military Academy (PMA) at iba pang grupo ng military retirees ang hakbang para guluhin ang administrasyon ni Pangulong Ferdinand ""Bongbong"" Marcos Jr.Sa isang pahayag nitong Lunes, sinabi ni Romualdez na nasa 22 retiradong heneral ng Armed Forces of the Philippines (AFP) ang kaniyang nakausap at tiniyak ang suporta nila kay Marcos.“We are all here today, united, to air our support to President Ferdinand Marcos, Jr, his administration, and the leadership of the House of Representatives and the Senate,” saad ni Admiral Danilo Abinoja, chairman and chief executive officer ng Philippine Military Academy Alumni Association, Inc., sa nasabing pulong.“We continue to abide by and vow to defend the Constitution, and the duly-constituted authorities. That is our oath, then and until now,” dagdag niya.Una rito, itinanggi rin ng pamunuan ng AFP at Philippine National Police (PNP) na mayroong destabilization plot laban sa gobyerno. Gayunman, sinabi ng kapatid ng pangulo na si Senador Imee Marcos, na ""galing sa loob"" ang umano'y destab plot.BASAHIN: Sen. Imee tungkol sa umano'y destab plot vs Marcos gov't: 'Galing mismo sa loob'Sa pahayag na inilabas ng tanggapan ni Romualdez, sinabi umano ni Abinoja na suportado rin si Marcos ng mga iba pang paaralan na para sa mga servicemen gaya ng Navy, Air Force at Coast Guard.“In fact, the Association of Service Academies of the Philippines is issuing a manifesto of support to President Marcos and his administration,” anang retiradong opisyal.Nakasaad din sa pahayag na sinabi umano ni retired Major General Marlou Salazar, Vice President ng National ROTC Alumni Association, Inc., na tutol ang kanilang grupo sa ano mang pagtatangka na guluhin ang Marcos administration.“Ayaw naming magkagulo. A kingdom should not be divided if we want it to succeed,” ani Salazar.Inihayag naman ni retired General and Philippine Military Academy Retired Alumni Association chairman Raul Gonzales na, ""We support the sentiments of the PMA alumni here today and we are duty-bound to defend the Constitution even now that we are out of service. Some have different beliefs, but the general membership is united in defending this government.”Ipinakita naman ni retired General and Association of Generals and Flag Officers (AGFO) vice chairman Gerry Doria ang kopya ng resolusyon ng PMA Class 75 na nagsasaad ng pagkondena sa “abhorring acts that undermine the economic, social and political gains that the current administration has put up over the years.”Pinasalamatan naman ni Romualdez ang mga retiradong heneral sa pagpapahayag ng suporta sa gobyerno.“We are happy to receive you here and listen to you. Words are not enough to express our gratitude to all of you. We are always sensitive, responsive, and reflective of what you have to say even after you left the service. We value all that you share here today,"" ani Romualdez.—FRJ, GMA Integrated News"
1,"Inihayag ni Vice President Sara Duterte nitong Lunes na tatakbo siya sa darating na 2025 mid-term elections.Sa ulat ng Jandi Esteban ng GMA Regional TV One Mindanao sa GMA News 24 Oras, sinabing ginawa ni Duterte ang deklarasyon sa kaniyang talumpati sa isang pagtitipon sa Davao City.""Narinig ko na ang aking kapatid na sina Mayor Baste at Congressman Pulong, na nagsabi na hindi na tatakbo sa susunod na eleksyon. Kaya narito ako ngayon para mangampanya sa inyo dahil tatakbo ako sa susunod na eleksyon,"" ayon sa pangalawang pangulo.Si Baste [Sebastian] ang kasalukuyang alkalde ng Davao City, habang Davao City 1st District Representative naman si Polong [Paolo].Hindi naman binanggit ni Duterte kung anong partikular na posisyon ang tatakbuhan niya sa 2025 elections. Sa naturang halalan, maghahalal ang mga botante ng mga kandidatong senador, kongresista at mga lokal na opisyal.Sa 2028 pa matatapos ang termino ni Duterte bilang pangalawang pangulo. Kasabay nito ang halalan para sa pagboto ng bagong pangulo at pangalawang pangulo.Sinusubukan pa ng GMA Integrated News na makakuha ng pahayag sa Office of the Vice President.Kasabay nito, nagpahayag din ng pagkadismaya si Duterte sa umano'y pamimili ng pirma para sa people's initiative na paraan sa pag-amyenda sa Saligang Batas.""It is an insult to the ordinary and poor Filipinos. It reflects the character of politicians, of vote-buying during elections, so nakakasama ng loob na ginaganoon yung mga tao na kailangan pa suhulan para papirmahin sa people’s initiative,"" ayon kay Duterte. — FRJ, GMA Integrated News"
1,"Pinakawalan na ng Philippine National Police (PNP) mula sa kanilang ""restrictive custody"" ang pulis na itinuturong utak sa pagkawala ng beauty queen ng Tuy, Batangas na si Catherine Camilon matapos siyang sibakin sa serbisyo.""Since he [Police Major Allan de Castro] was dismissed from the service, he is now released from our custody. Kumbaga, wala na siya (sa amin sa PNP). But still the criminal case will be pursued by the PNP,"" ayon kay PNP chief Police General Benjamin Acorda Jr. sa press conference nitong Lunes.Dati nang itinanggi ni De Castro na may nalalaman siya sa pagkawala ni Camilon. Pero ayon sa PNP, inamin ni De Castro na mayroon silang relasyon ng biktima kahit may asawa na ang pulis.Ayon kay Acorda, patuloy na susubaybayan ng PNP ang kinaroroonan ni De Castro para madaling maisisilbi ng mga awtoridad ang warrant of arrest kung magpapalabas ang korte.Kasalukuyang nagsasagawa ng preliminary investigation ang piskalya ng Batangas kaugnay sa reklamong kidnapping and serious illegal detention laban kay De Castro.Kasama sa reklamo ang driver-bodyguard ni De Castro na si Jeffrey Magpantay, at dalawang ""John Does,"" o wala pang pagkakakilanlan.Batay sa testimonya ng saksi, nakita nila si Magpantay na nag-uutos sa dalawang lalaki habang inililipat ang walang malay na babae na duguan sa isang sasakyan.Kamakailan lang sumuko sa pulisya si Magpantay.Umaasa ang pamilya ni Camilon na magsasalita na si Magpantay at magkakaroon na ng linaw ang nangyari sa biktima at malaman kung nasaa ito--at kung buhay pa o patay na.Oktubre 12, 2023 nang huling makita sa isang mall sa Batangas si Camilon. Oktubre 26, 2023, nang isailalim sa kostudiya ng Police Regional Police Office 4A si De Castro matapos maging persons of interest sa kaso.Lumalabas sa imbestigasyon ng pulisya na kakatagpuin ni Camilon si De Castro nang araw na nawala ang biktima.Nitong nakaraang linggo, sinabi ni Police Regional office (PRO) 4A chief Police Brigadier General Paul Kenneth Lucas na sinibak na sa serbisyo si De Castro na epektibo noong Enero 16.Ayon kay Lucas, sinibak sa serbisyo si De Castro dahil sa conduct unbecoming of a police officer, nang makipagrelasyon siya kay Camilon gayung may pamilya na siya.-- FRJ, GMA Integrated News"
1,"Hinuli ng mga awtoridad ang 101 na menor de edad sa Payatas dahil sa paglabag sa curfew ordinance ng Quezon City.Ang ilan sa kanila ay nahuling nag-iinuman, walang damit pang-itaas, o pakalat-kalat sa kalsada, ayon sa ulat ng Unang Balita nitong Lunes.Dinala ng mga tauhan ng pulisya at barangay ang mga menor de edad sa Payatas Covered Court.Dito sila prinoseso at ipinatawag din ang kanilang mga magulang.Ayon sa ordinansa ng Quezon City, bawal ang kabataan sa labas ng kanilang mga bahay mula 10 p.m. hanggang 5 a.m. liban na lang kung may valid na dahilan. —KG, GMA Integrated News"
1,"Isang rambol ang naganap sa gitna ng kasiyahan sa Pista ng Sto. Niño sa Tondo, Maynila, kagabi kung saan nagkabatuhan ng bote at upuan ang dalawang grupo.Ayon sa ulat ni Darlene Cay sa Unang Balita nitong Lunes, lima ang sugatan sa insidente.Sa kuha ng CCTV ng barangay, makikitang isang grupo ng lalaking naka-blue na T-shirt ang dumating sa lugar. Maya-maya pa ay nagkagulo na hanggang sa dumating ang mga pulis.""Nanghamon po talaga. Makikita po sa CCTV na tamang-away na sila,"" ani Michelle Baron, asawa ng isa sa mga sugatan, tungkol sa mga naka-blue na lalaki.Ayon naman sa kuwento ng asawa ni Michelle na si Eladio, bukod sa tama ng bote ay tinangka pa siyang saksakin ng mga suspek.Hindi raw bababa sa lima sa kanilang kapitbahay at kaanak ang nasugatan sa gulo, ayon sa mag-asawa.Ayon sa barangay officials, hindi residente ng lugar ang mga lalaking naka-blue na T-shirt na hindi na inabutan ng mga rumespondeng otoridad. —KBK, GMA Integrated News"
1,"Isang lalaking gumamit ng social media para may makilala ang nabiktima ng sextortion, o ang panghuhuthot ng pera kapalit ng 'di paglalabas ng maseselan niyang video.Ayon sa ulat ni Raffy Tima sa 24 Oras Weekend, pumalag pa noong una pero wala na ring nagawa nang pagtulungan ng tatlong pulis at padapain sa lupa ang suspek sa Bago Bantay, Quezon City. Nakuha mula sa kanya ang cellphone na hinihinalang gamit niya para kunan ang pribadong aktibidad nila ng naging biktima.Ayon kay alyas ""Francis,"" ang 35-anyos na biktima, nakilala niya ang suspek sa social media nitong December 16. Agad daw siyang nagyayang makipagkita. Noong gabi ring iyon at may nangyari raw sa kanila. Dito na rin daw pala siya kinunan ng video ng suspek.""Habang tinatanong ko siya 'anong ginagawa mo, kinukuhanan mo ba ako,, dine-deny niya tapos pag titingnan ko po, nililipat niya sa parang second na tab na nanonood daw siya ng porn,"" ani Francis.December 17, nagsimula na raw maghingi ng pera ang suspek kapalit ng hindi pagpapakalat sa maselang video. Dala ng takot, nagpadala ng pera ang biktima.Mula noon, halos araw-araw na raw kung manghuthot ang suspek hanggang umabot na sa P35,000.Nitong Enero, nag-abroad ang biktima kaya hindi raw siya sumagot—pero ang suspek, pinuntahan daw siya mismo sa kanilang bahay.Pina-barangay raw niya ang suspek.""From there, pinasulat ko siya, sabi ko, 'Huwag ka nang pupunta dito, 'yun ang isulat mo, huwag ka nang pupunta dito sa bahay namin ulit, huwag mo na ako iistorbohin.' Nag promise siya doon.""Pero sa halip na tumigil, isang nagpakilalang kaibigan ng suspek ang nagpadala ng screenshot ng malaswang video at nagsimula na ring manghingi ng pera.Isinali pa raw ang biktima sa isang social media app na tila nag-aalok ng sexual services. Dito na raw siya nagsumbong sa mga pulis na agad nagkasa ng entrapment operation.Sinubukan ng GMA Integrated News na makuha ang panig ng suspek pero hindi pa ito makausap dahil nakakulong siya ngayon sa Camp Crame.""Pananakot at nanghihingi siya ng pera kaya finile namin sa kaniya ay Article 294, yung robbery extortion, ng Revised Penal Code. Dinagdag pa 'yung grave coercion pati na yung Safe Spaces Act, saad ni Police Colonel Jay Guillermo, hepe ng cybercrime response unit ng PNP-ACG.At dahil sa paggamit ng social media, Ayon sa pnp Anti-Cybercrime Group, mas matindi pa ang magiging parusa sa suspek kung mapatunayang guilty.""Ang penalty po niyan ay one degree higher. So katulad po ng robbery extortion, pag ang sentensiya mo ay six years to 12 years, pag napatunayan ng korte yan at ginamitan mo ito ng information communications technology, tataas po 'yan ng 12 years to 20 years,"" ani Guillermo. — BM, GMA Integrated News"
1,"Nang-araro ng mga pedestrian at motorista ang isang pampasaherong jeep matapos itong mawalan umano ng preno sa Nagcarlan, Laguna. Dalawa ang patay, kabilang ang isang batang dalawang taong gulang, at mahigit 14 ang sugatan.Sa ulat ni Jonathan Andal sa 24 Oras Weekend nitong Sabado, sinabing naganap ang insidente 5 p.m. sa Barangay Poblacion Dos, kung saan mapapanood sa CCTV ang pag-andar ng jeep bago nito tumbukin ang isang e-bike at tricycle.Isa ring lalaki na may dalang monoblock ang tumatawid, pero dito na siya nahagip ng paparating na jeepney.Sumampa ang lalaki sa hood, hanggang sa makaladkad at nagulungan.Napatigil lamang ang jeepney matapos itong bumangga sa isang establisyimento.Agad namang nagsibabaan ang mga sakay na pasahero.Nasawi ang dalawang taong batang sakay ng isang e-bike na si Sandra Margarette Arevalo, at 45-anyos na si Henry Audije, nanghiram lang ng upuan sa kabilang kalye para sa selebrsyon ng kaarawan ng ama.Inilahad ng Nagcarlan Police na hindi bababa sa 14 ang sugatan, karamihan ay mga mag-aaral na pauwi mula sa paaralan.Pitong sasakyan din ang nadamay sa banggaan.Kinilala ang jeepney driver na si Dario Dorado, na sumuko sa Nagcarlan Police.""Aksidente lang. 'Yun lang masasabi ko. 'Di ko sinasadya, 'yun lang. Walang may gusto na mangyari 'yun,"" sabi ni Dorado.Ayon naman kay Police Major Paul Raymund Ayon, hepe ng Nagcarlan Police, nalaman ng driver na nawalan siya ng preno nang may pumarang pasahero. Bukod dito, pababa rin ang kalsada kaya nagdire-diretso ang jeep.""Medyo may katagalan na po ang jeep. Matagal na raw pong ginagamit daw according doon sa may-ari. Mini-maintain naman po raw 'yung sasakyan,"" sabi ni Ayon.Humingi na ng tawad sa mga biktima at kaanak ng mga ito si Dorado, na nahaharap sa reklamong reckless imprudence resulting in double homicide, multiple injuries at damage to properties. — Jamil Santos/DVM, GMA Integrated News"
1,"Nauwi sa suntukan at pisikalan ang masaya sanang musical showdown sa Ati-atihan sa Kalibo, Aklan.Sa ulat ng GMA Regional TV One Western Visayas, na iniulat din sa Saksi, sinabing sumadsad at naglabo-labo ang tugtugan sa Sadsad o merry-making sa Kalibo noong Huwebes ng gabi.Mapapanood sa isang video ang liparan ng mga tambol at mga instrumento sa insidente.Sa kabila ng pag-awat ng pulisya, tumagal pa ang riot ng dalawang nagsabong na drum and lyre group.May mga nasugatan na hindi pa sigurado kung ilan ngunit maayos na ang kondisyon, ayon sa pulisya.Lumabas sa imbestigasyon na habang tumutugtog ang grupong naka-peach na t-shirt, dumating ang grupo ng mga nakaputing t-shirt.""Nagpalakasan sila ng drums. Na-overcome ang isang grupo kaya 'yon,"" sabi ni Lieutenant Colonel Ricky Bontogon, OIC ng Kalibo MPS.Hinuli ang dalawang binatilyong suspek sa gulo at inihabla na ng Kalibo Police ng alarm and scandal.Ngunit ayon sa isa sa mga suspek, lasing umano siya at biglang nasuntok ang kaniyang kaibigan na dahilan ng umpisa ng riot.Banned na ang dalawang grupo sa Ati-atihan, base na rin sa utos ng Mayor ng Kalibo.Hihigpitan din ang seguridad sa pista ngayong weekend. —Jamil Santos/ VAL, GMA Integrated News"
1,"Nahuli na matapos ang mahigit isang dekadang pagtatago ang isang lalaki na sangkot umano sa pangho-holdap, pagpatay, at tangkang pagsunog sa kanilang biktima sa Masbate noong 2010.Sa ulat ni John Consulta sa 24 Oras nitong Biyernes, sinabing isinagawa ng mga tauhan ng Regional Operations Unit ng Calabarzon Police ang operasyon sa isang liblib na bahagi ng Ibaan, Batangas, kung saan nagpanggap silang bibili ng panabong na manok.Nang makumpirma na ang kanilang pakay, dito na nagpakilala ang mga awtoridad at pinosasan si Herminio Maldo.Base sa Calabarzon Police, nasangkot si Maldo sa karumal-dumal na krimen sa Claveria, Masbate kung saan matapos holdapin ang kanilang biktima, pinatay nila ito at sinubukan pang sunugin ang katawan.Una nang nadakip ang kasama ng suspek sa pagpatay, ngunit natagalan ang pagdakip kay Maldo dahil maliban sa paiba-iba ng tirahan, nagpalit din siya ng pangalan.Sinusubukan pang kunan ng GMA Integrated News ng pahayag ang suspek. —Jamil Santos/ VAL, GMA Integrated News"
1,"Umakyat na sa sampung tao ang nasawi sa nangyaring landslide sa Monkayo, Davao de Oro. Kasama rito ang isang babae na naunang sumagip ng isang sanggol.Sa ulat ni Kent Abrigana ng Regional TV One Mindanao sa GMA News 24 Oras nitong Biyernes, sinabing nakuha ang mga labi ng 35-anyos na si Ritchell Reboldad sa pagpapatuloy ng search and retrieval operation sa lugar kaninang umaga.Ayon sa kapatid ni Reboldad, nasa gilid ng bahay ang biktima at nagawang maihagis ang isang sanggol.""Bago pa lang sila nakarating para mag-Bible study, gumuho na ang lupa. Ang ate ko naman, [nasa] gilid pa ng bahay kaya naihagis pa niya ang baby kaya nakaligtas,"" sabi ni Cheryl.Sa 10 nasawi, lima ang bata, kabilang ang isang sanggol na isang taong-gulang. Isang sanggol naman ang kritikal ang kalagayan.Nakuha rin ang bangkay ng isa pang biktima na si Agnes Bitoon, 44-anyos.""Aasikasuhin na lang namin ang mga labi niya. Tatanggapin na lang namin ang katotohanan na hindi na siya babalik pa,"" malungkot na pahayag ni Reneboy Villanueva na kinakasama ni Bitoon.Dakong 1 p.m naman nang makuha ang katawan ni Elvera Saldua, 35-anyos.Patuloy namang hinahanap ang nag-iisa na lamang na nawawala na si Rommel Gumatin, 45-anyos.Pito sa magkakaanak na Gumatin, ang kumpirmadong nasawi.Nitong Huwebes, nakararanas pa rin ng pag-ulan sa lugar sa Brgy. Mt. Diwata dahil sa shear line.""Weather condition is very challenging 'no kasi pinapahirapan talaga 'yung retrieving team natin. Pero we will do everything that we could. Ang ulan kasi is pabugso-bugso,"" ayon kay Jonell Palanas, safety and security head of the Monkayo Disaster Risk Reduction and Management Office.— FRJ, GMA Integrated News"
1,"Idineklara ng Malacañang ang February 9, 2024 [Biyernes] na special non-working day sa buong bansa kaugnay ng selebrasyon ng Chinese New Year na pumatak sa February 10.BASAHIN: Listahan ng 2024 holidays na idineklara ng PalasyoSa Proclamation No. 453 na nilagdaan ni Pangulong Ferdinand ""Bongbong'' Marcos Jr., nakasaad na, ''the declaration of 09 February 2024, Friday, as an additional special non-working day throughout the country will give the people the full opportunity to celebrate the Chinese New Year and enable our countrymen to avail of the benefits of a longer weekend.''Nakasaad din sa proklamasyon na inaatasan ang Department of Labor and Employment (DOLE) na maglabas ng kaukulang circular kaugnay sa pagpapatupad ng kautusan para sa pribadong sektor. -- FRJ, GMA Integrated News"
1,"Pinawalang-sala ng Sandiganbayan sa kasong plunder si Senador Jinggoy Estrada kaugnay ng multi-billion peso pork barrel scam noong 2013. Pero guilty naman ang hatol sa kaniya sa kasong bribery at indirect bribery na may parusang pagkakakulong, na puwede pa niyang iapela.Sa 396-pahinang desisyon, nakasaad sa desisyon ng Sandiganbayan Fifth Division na not guilty ang hatol kina Estrada at sa kapuwa niya akusado na si Janet Lim-Napoles.Pero guilty naman ang hatol ng anti-graft court kay Estrada para sa one count ng direct bribery at two counts sa indirect bribery.Sa direct bribery, pinatawan si Estrada ng parusang pagkakakulong ng walo hanggang siyam na taon, at apat na buwan. Kasama ang temporary disqualification, temporary absolute disqualification at perpetual special disqualification sa pagboto. Pinagbabayad din ang senador ng multang P3 milyon.Sa indirect bribery, pinatawan si Estrada ng parusang pagkakakulong ng dalawang taon at apat na buwan, hanggang tatlong taon, anim na buwan at 20 araw para sa bawat ""count,"" o hanggang anim na taon.Nakasaad sa parusa ang ""suspension and public censure with the accessory penalties of suspension from public office, from the right to follow a profession or calling, and perpetual special disqualification from the right of suffrage.""Sa kabila ng pagiging guilty sa kasong bribery, itinuturing ng kampo ni Estrada na ""very big victory"" ang desisyon ng mga mahistrado dahil nakalusot ang senador sa mas mabigat na kasong pandarambong.“Pero sa charges ng direct and indirect bribery, hindi po muna namin alam kung anong basis ng court for the charges. Kasi bribery is not part of the information, so hindi siya connected sa information on the crime of plunder,” sabi ng abogado ni Estrada na si Atty. Alexis Abastillas Suarez, sa panayam ng Super Radyo dzBB.“So titingnan muna namin, basahin muna natin ‘yung decision ng court kung anong basis nila for the bribery. But we take this as a very, very big victory for us kasi he was exonerated of the crime of plunder,” dagdag ni Suarez.Nilinaw ni Suarez na hindi pa final and executory ang desisyon ng Sandiganbayan dahil may iba pa silang legal na hakbang para iapela ang desisyon.Ikinatuwa naman ni Estarada ang pagpapawalang-sala sa kaniya sa kasong plunder.“After 10 years… I was exonerated by the court. That means I am not guilty of anything. I did not steal any money. I did not receive any money from whoever,” anang senador.Samantala, hindi pa umano niya nababasa ang desisyon ng korte kung bakit nagkasala siya sa kasong panunuhol.Sinabi naman ni Speaker Juan Miguel Zubiri, na mananatili pa ring senador si Estrada hanggang hindi pa ganap na pinal ang desisyon kaugnay sa guilty verdict sa kasong bribery.""He has the right to exhaust all of these (legal remedies). He can still file a Motion for Reconsideration with the Sandiganbayan; he can still file an appeal by certiorari with the Supreme Court,"" ani Zubiri.""Until and unless the decision becomes final and executory, Sen. Jinggoy is duty-bound to continue performing his functions as Senator of the Republic,"" dagdag niya.-- FRJ, GMA Integrated News"
1,"Nabulabog ang isang mag-ina matapos salakayin at gamitan ng mga pulis ng mga pampasabog ang kanilang bahay na inakalang tinitirahan pa ng isang suspek na may mga armas sa Ohio, USA. Ang sanggol na may special needs, nahirapan umanong huminga dahil sa mga flash-bang na ginamit ng pulisya.Sa ulat ng GMA Integrated Newsfeed, mapapanood ang body cam footage ng pagsalakay ng pulisya mula sa Elyria Police Department sa Ohio sa naturang bahay.Ihahain sana nila ang search warrant sa isang suspek na nakatira sa bahay dahil sa pagtatago umano nito ng mga armas na ginagamit sa pagnanakaw.Kinalampag ng pulisya ang pinto ng bahay nang ilang beses ngunit walang nagbubukas nito.Ilang saglit pa, narinig na ang isang pagsabog, na sinabayan ng pagbasag ng isang pulis sa bintana ng bahay.Isang babae naman ang maririnig na sumigaw matapos puwersahang buksan ng mga awtoridad ang pinto ng bahay.Kinilala ang babae sa loob ng bahay na si Courtney Price, na pinosasan matapos siyang palabasin ng bahay.Maya-maya pa, dumiretso ang pulisya sa loob para halughugin ang bahay. Gayunman, wala silang anumang nakitang mga armas sa loob.Hindi rin nila nakita sa bahay ang suspek na kanilang hinahanap.Nagkamali pala ang mga pulis ng ni-raid nilang bahay.Sinabi ni Price na wala pa silang isang taon na nangungupahan sa naturang bahay.Ang suspek na hinahanap ng mga awtoridad ang dating tenant sa bahay na mahigit isang taon na umano roong hindi nakikita.Nangamba si Price para sa kaniyang kaligtasan at ng kaniyang sanggol na may special needs kaya niya hindi binubuksan ang pinto.Dinala sa ospital ang kaniyang baby matapos mahirapan umanong huminga dahil sa mga flash-bang na ginamit ng mga awtoridad.""We were told that he needed more liters of oxygen, his ventilator needed to be turned up. He had chemical pneumonitis, which is inflammation of the lungs and irritation of the lungs. He had a chemical reaction in and around his eyes,"" sabi ni Price.Pagtatanggol naman ng Elyria Police Department, walang kemikal ang ginamit nilang flash-bangs, at sa labas lang din ng bahay nila ito ginamit.Ngunit sa video, makikita ang isang pulis na may ginamit na pampasabog para basagin ang bintana ng bahay.""Any allegation suggesting the child was exposed to chemical agents, lack of medical attention or negligence is not true,"" sabi ng Elyria Police Department.Nag-utos na ang mayor ng Ohio sa mga awtoridad na magsagawa ng imbestigasyon tungkol sa insidente.— VBL, GMA Integrated News"
1,"Timbog sa Pasay City ang isang lalaki at kaniyang mga kasamahan matapos umano silang magpapakilalang mga opisyal ng gobyerno at manakot ng mga negosyante na ipasasara ang establisyimento nila kung hindi magbibigay ng ""padulas.""Sa ulat ni Bam Alegre sa Unang Balita nitong Miyerkoles, mapapanood sa isang undercover video na kumakain sa isang restaurant ang suspek nitong Martes ng gabi kasama ang isang kausap na hindi kita sa video.Isa na pala itong entrapment operation na ikinasa ng Criminal Investigation and Detection Unit (CIDG) laban sa suspek.Matapos madokumento ang pagtanggap ng suspek ng bulto ng pera mula sa kausap, dinakip na siya sa kasong robbery, extortion o pangongotong.Nahuli rin ng mga awtoridad ang mga kasama niyang nasa paligid lamang ng lugar nang isagawa ang operasyon.""Nagkaroon kami ng setup, gumamit kami ng isang complainant na magbibigay ng pera sa kanila, 'yung tinatakot nila. Actually, 'yung usapan nila ngayon nasa P5 million,"" ani Police Lieutenant Colonel Jose Joey Arandia ng CIDG-NCR.Nagpakilala raw ang suspek at kaniyang mga kasamahan na mga opisyal sila ng gobyerno na konektado kay First Lady Lisa Araneta Marcos.Ngunit matapos makipag-ugnayan ang pulisya sa opisina ng First Lady at sa ilang mga complainant, ikinasa ang operasyon laban sa mga suspek.Sinisikap ng GMA Integrated News na kunan ng pahayag ang Malacañang.Hindi nagbigay ng panig ang mga suspek sa mga bintang sa kanila.Patuloy ang imbestigasyon ng CIDG NCR kung gaano kalawak at katalamak ang kanilang operasyon. —Jamil Santos/KBK, GMA Integrated News"
1,"Nasawi ang isang ginang sa Quezon City matapos siyang saksakin ng sarili niyang anak. Ang ugat umano ng krimen, ang pagtanggi ng biktima na bigyan ng pera ang suspek na mahilig daw magsugal.Sa ulat ni Oscar Oida sa GMA News ""24 Oras"" nitong Martes, sinabing nangyari ang insidente sa Barangay Masambong.Sa imbestigasyon ng pulisya, lumilitaw na nanghingi ng pera ang 39-anyos na suspek sa kaniyang ina pero hindi nagbigay ang huli.“Nanghingi yung anak sa nanay niya ng certain amount of money pero di napagbigyan. So nung patulog na sila nung araw na 'yun nakarinig ‘yung isa pa sa mga anak ng biktima na humihingi ng tulong yung nanay,” áyon kay Police Lieutenant Colonel Jewel Nicanor, hepe ng Masambong Police Station.“Nung puntahan sa kuwarto nila nakita niya yung nanay niya duguan at may hawak na patalim yung kapatid niya,” sabi pa ng opisyal.Dinala sa ospital ang biktima pero binawian din ng buhay dahil sa mga tinamong saksak sa dibdib.Inamin din umano ng suspek na hindi iyon ang unang pagkakataon na tinangka niyang saktan ang sarili niyang ina.Hinala ng isa pang anak ng biktima, maaaring nagawa ng kaniyang kapatid ang krimen dahil sa pagkalulong nito sa pagsusugal.Ayon kay Nicanor, naaresto na noong 2017 ang suspek dahil sa kasong illegal gambling.Tumanggi namang magbigay ng pahayag ang suspek na nahaharap sa kasong parricide. — FRJ, GMA Integrated News"
1,"Naunsiyami ang promotion ng isang heneral sa Armed Forces of the Philippines (AFP) sa Commission on Appointments (CA) makaraang harangin ito ng kaniyang estranged wife. Sumbong ng ginang, mayroon umanong kabit ang heneral, hindi nagbibigay ng sustento, at nananakit pa.Sa ulat ni Mav Gonzales sa GMA News ""24 Oras"" nitong Martes, sinabing ipinagpaliban ng CA ang pagtalakay sa promotion ni Brigadier General Ranulfo Sevilla, Deputy Commander ng AFP-Special Operations Command.Humarap sa pagdinig ng Committee on Nnational Defense ng CA ang asawa ni Sevilla at inilahad nito ang umanong pananakit ng heneral sa kanilang mag-iina. Hindi hindi nagbibigay ng sustento ang heneral para sa kanilang mga anak kahit may utos na korte.""Matagal na kaming nagtitiis ng mga anak ko. Sustento two thousand pesos from an AFP? No amount of sorry, no amount of money will make me back down. We deserve to be vindicated,"" ayon sa ginang.Patuloy din umano silang hina-harass ng kaniyang asawang heneral kaya nagtatago sila ngayon. Sinasaktan umano sila nito kaya humingi siya ng protection order sa korte.Ang anak na babae ng ginang, sinuportahan ang alegasyon ng kaniyang ina kaugnay sa ginagawang pananakit sa kanila ng ama.Maging sila raw na magkakapatid ay sinaktan din ng kanilang ama.Inireklamo rin ng ginang ang kawalan umano ng aksyon ng pamunuan ng AFP tungkol sa kaniyang mga sumbong laban sa mister niyang heneral, na mayroon umanong kabit na nakatira sa kampo.""Above the law po ba AFP [na] kahit may court order dahil nasa loob ng kampo? Iyan ba pinagmamalaki ng AFP? Pinapayagan nila [ang] kabit nakatira sa loob ng kampo, sa loob ng sarili naming bahay?,"" ayon sa ginang.Dahil sa mga reklamo ng mag-iina, ipinagpaliban ng komite ang kompirmasyon sa promotion ni Sevilla habang pinag-aaralan ang mga alegasyon laban sa kaniya.Sinabi ni Senate President Juan Miguel Zubiri, may mga promotion at confirmation ng mga opisyal na hindi inaprubahan ng CA dahil sa iba’t ibang reklamo gaya ng concubinage at sexual harassment.""Hindi sapat ang performance record niyo bilang kawani ng gobyerno. Kailangan with good moral character kasi mabubusisi iyan lahat. At we feel if you want to be in government particularly in appointed position you should be of good moral character,"" anang senador.Ayon sa ulat, tumangging magbigay ng pahayag si Sevilla kaugnay sa mga alegasyon ng kaniyang asawa. At hinihingan din ng pahayag ang pamunuan ng AFP. --FRJ, GMA Integrated News"
1,"Mula Enero 1 hanggang Marso 11, 2004, lumitaw na mayroong 27 mananaya ang nanalo sa anim na pangunahing lotto draws ng Philippine Charity Sweepstakes Office (PCSO). Pinakamarami ang tumama sa Lotto 6/42 na umabot sa 13.Batay sa listahan ng lotto results na makikita sa website ng PCSO, mayroong 13 mananaya ang nanalo sa Lotto 6/42.Ang pinakamababang premyo na tinamaan ay P5,940,000.00, na nasolo ng isang mananaya noong Pebrero 2. Noong Pebrero 8, dalawang mananaya naman ang naghati sa katulad na premyo.Pinakamalaki naman na tinamaan ay nasabing draw ay nagkakahalaga ng P108,072,834.00 na pinaghatian ng tatlong mananaya noong Enero 2.Samantala, anim na mananaya ang tumama ng jackpot sa Mega Lotto 6/45. Pinakamalaking tinamaan ay mahigit P121 milyon premyo na pinaghatian ng dalawang mananaya noong Enero 8.Sa Super Lotto 6/49, dalawa ang tumama ng jackpot. Ang pinakamalaking premyo na napanalunan ay nagkakahalaga ng mahigit P640 milyon noong Enero 16 na nasolo ng isang mananaya. Habang mahigit P64 milyon naman ang nakubra ng isa pang mananaya noong Pebrero 15.Nag-iisa naman ang nanalo sa Grand Lotto 6/55 na may premyong mahigit P698 milyon na tinamaan noong Enero 17. Sa ngayon, mahigit P122 milyon ang premyong hindi pa tinatamaan sa nasabing draw.Isang mananaya rin lang ang nanalo sa Ultra Lotto 6/58. Nangyari ito noong Marso 1 na umabot sa mahigit P175 milyon ang premyo.Sa 6/D (6-Digit), apat ang nanalo na ang pinakamaliit na premyo ay mahigit P2 milyon na pinaghatian ng dalawang mananaya noong Enero 2. Pero may tig-isang mananaya na nanalo ng mahigit P8 milyon noong Pebrero 6, at Marso 7.Nitong Martes, sinabi ni Senador Raffy Tulfo na may isang mananaya na 20 beses nanalo sa lotto sa loob ng isang buwan. Mayroon ding mananaya na nanalo naman ng 10 beses sa loob ng isang buwan.Ang naturang impormasyon ay base umano sa listahan na isinumite sa Senado ng PCSO. Gayunman, hindi binanggit ni Tulfo kung kailan o anong buwan at taon, nangyari ang tinutukoy niyang nanalo ng 20 beses at 10 beses sa isang buwan.LOTTO RESULTS Narito ang listahan ng mga nanalo sa lotto mula Enero 1 hanggang Marso 12, 2024, na makikita sa website ng PCSO. Lotto 6/42    04-22-07-10-29-14    1/2/2024    P108,072,834.00    3 winners Lotto 6/42    04-39-23-19-17-36    1/9/2024     P16,813,380.40    1 winner Lotto 6/42    38-20-19-04-16-40    1/30/2024    P56,638,411.00    1 winner Lotto 6/42    03-31-14-19-35-13     2/1/2024   P5,940,000.00       1 winner Lotto 6/42    27-23-31-20-14-28    2/6/2024     P7,341,411.40    1 winner Lotto 6/42    27-02-20-22-23-10    2/8/2024     P5,940,000.00    2 winners Lotto 6/42    19-31-11-23-13-17    2/13/2024    P7,083,788.60    1 winner Lotto 6/42    22-17-01-29-11-16    2/20/2024    P10,990,641.60    1 winner Lotto 6/42    05-21-03-33-30-41    2/29/2024    P15,019,736.80    1 winner Lotto 6/42   17-21-12-24-30-02      3/9/2024    P14,652,151.40    1 winner Megalotto 6/45    09-07-29-28-11-18    1/8/2024    P121,816,502.40    2 winner Megalotto 6/45    05-12-19-01-28-08    1/24/2024    P45,638,809.60    1 winner Megalotto 6/45    29-07-09-20-03-26    2/26/2024   P70,879,526.00    2 winners Megalotto 6/45    06-15-37-11-35-33    3/6/2024    P15,808,068.20    1 winner Superlotto 6/49    26-33-14-48-06-42    1/16/2024    P640,654,817.60    1 winner Superlotto 6/49    19-10-08-24-20-13    2/15/2024   P64,105,266.60    1 winner Grand Lotto 6/55    24-50-52-09-51-03    1/17/2024    P698,806,269.20    1 winner Ultra Lotto 6/58    04-07-57-05-54-47    3/1/2024        P175,160,965.20    1 winner 6D Lotto    1-1-2-7-2-5     1/2/2024     P2,168,719.00    2 winners 6D Lotto    6-0-9-1-5-7     2/6/2024     P8,394,151.00    1 winner 6D Lotto    4-9-0-7-5-3     3/7/2024     P8,962,388.00    1winner-- FRJ, GMA Integrated News"
1,"Sinabi ni Senador Raffy Tulfo na may isang mananaya sa lotto ang nanalo ng 20 beses sa loob lang ng isang buwan, at mayroon ding isang mananaya na 10 beses namang tumama sa loob din ng isang buwan. Batay umano ito sa ibinigay na listahan ng Philippine Charity Sweepstakes Office (PCSO) ng mga nanalo sa lotto.""'Yung PCSO nagbigay ho sa akin ng listahan...Ito nga po ang sabi ko medyo nakakataas ng kilay, meron doon na isang tao nanalo ng 20 times in one month. Meron dun 10 times in one month,"" sabi ni Tulfo sa panayam ng Dobol B TV nitong Martes.""Siguro baka magkapangalan pero still pare-pareho 'yung premyo ang pinanalunan...Paulit-ulit in one month... Lalong tumambak ang mga question,"" patuloy ng senador.Si Tulfo ang nangunguna sa isinasagawang imbestigasyon ng isang komite sa Senado kaugnay sa integridad ng resulta ng mga lotto draw. Bukod sa listahan ng mga nanalo, isinumite rin ng PCSO sa komite ang iba pang dokumento tungkol sa lotto games at tax records.""Bakit tuwing draw, may nananalo na? Ngayon, walang mintis. Samantalang nu'ng panahon na wala pa tong e-lotto, ang tagal bago mapanalunan. Inaabot ng isang buwan, dalawang buwan,"" puna ni Tulfo. Susuriin ng PCSOSa hiwalay na panayam ng Dobol B TV, sinabi ni PCSO General Manager Mel Robles na susuriin nila ang obserbasyon ni Tulfo.""I wouldn't know [that]. Ako, personally, hindi ko po tinitingnan 'yon. Pero I'll check, I'll look into that kung meron pong ganon. Kasi hindi naman po kami tumitingin na n'yan after namin maibigay e,"" paliwanag ni Robles. ""Puwede imbestigahan 'yan. 'Di naman mahirap imbestigahan 'yan e,"" dagdag niya.Dati nang sinabi ni Robles hindi maaaring dayain o manipulahin ang resulta ng lotto draw.SEE LOTTO RESULTS“We would like to assure you that you can never, never manipulate it. Kaya nga allowed kami mag-bet, Mr. Chair. Even I can bet because it’s beyond me. Even if we wanted to, with the system we have, we cannot,” pahayag ni Robles sa isang pagdinig ng komite sa Senado.“I take exception na kayang panalunin. Definitely, madami pong tataya kung malaki ang jackpot. ‘Yun po naman ang objective namin– to really bring in bettors,” paliwanag pa niya.—FRJ, GMA Integrated News"
1,"Patay ang isang alagang aso matapos itong saksakin ng isang Korean national sa Malate, Maynila.Sa ulat ng Unang Balita nitong Martes, sinabing ayon sa imbestigasyon, inilahad ng Korean national na nakagat siya ng isang asong gala.Humingi ang dayuhan ng tulong sa kalapit na restaurant upang malinis ang kaniyang sugat.Matapos nito, nakita niya ang isa pang aso at bigla siya nitong tinahulan.Pinagsasaksak niya ang aso gamit ang kutsilyo mula sa kainan.Ikinasawi ng aso ang natamo nitong hanggang limang saksak.Hindi nagbigay ng kaniyang panig ang Korean at ang asawa niyang Pinay.Maharap ang Koreano sa mga reklamong paglabag sa Animal Welfare Act, malicious mischief at illegal possession of deadly weapon.Sinabi ng may-ari ng aso na humingi ng paumanhin sa kaniya ang Korean national.“Nagso-sorry siya sa akin. Ang sabi ko, okay lang pero kailangan mong i-face ‘yung consequences eh, nandu’n na tayo eh. Minsan kailangan ding maging lesson para sa iba. Three years mula pandemic, napamahal na rin sa amin ‘yung aso na ‘yun. Kahit stray dog lang ‘yun, sobrang mahal namin yun,” sabi ng may-ari ng aso. — Jamil Santos/VBL, GMA Integrated News"
1,"Patay ang isang padre de pamilya matapos siyang tadtarin ng saksak ng kaniyang kababata na napuno na umano dahil sa kaniyang pambu-bully at panunutok ng baril sa Navotas City. Ngunit ang kinakasama ng biktima, itinanggi ang paratang ng suspek.Sa ulat ni James Agustin sa Unang Balita nitong Martes, kinilala ang biktima na si Alfredo Libao Jr., 43-anyos.Nangyari ang insidente sa Barangay Tangos South, na nakuhanan pa ng video.Mapapanood na nakahiga na ang biktima at nagmamakaawa, ngunit patuloy pa rin sa pag-unday ng saksak ang kaniyang kababata.Naidala pa si Libao sa ospital, ngunit dineklarang dead on arrival matapos magtamo ng mga saksak sa leeg at katawan.Nadakip ang suspek na kaniyang kababata sa follow-up operation, at nakuha rin ang ginamit niyang patalim.“Umabot po sa pananaksak kasi napuno na rin itong ating suspek dahil binu-bully daw nga siya nitong biktima. Sa kanilang almost years na rin na halos magkapitbahay naman sila, palagi raw siyang binu-bully at humantong pa sa panunutok daw ng baril sa kaniya,” sabi ni Police Colonel Mario Cortes, Chief of Police ng Navotas.“Kaya ko lang po nagawa ‘yun, na-bully na po sa mga ginagawa niya sa akin. Lagi niya ako inaasar tapos mumurahin ako. Minsan, ‘Baliw.’… Inanuhan pa ako ng baril niyan, tinutukan ako,” sabi ng suspek.Gayunman, itinanggi ito ng kinakasama ni Libao.Ayon sa ginang, Disyembre nang magkaroon ng hindi pagkakaintindihan ang magkababata.“‘Yung bully-han po nila, tatlong beses na po rin sila nagpapang-abot. Lagi niya po kasing ‘Kumana ka na, kumana ka na. Lagi niya hong ginagano’n ‘yung asawa ko. Ang asawa ko, laging sinasabi ko sa kaniya, ‘Umiwas ka na lang, nasa iyo ‘yung anak mo,’” sabi ng kinakasama ng biktima.Pangalawang beses nang mabibilanggo ang suspek matapos masangkot na rin sa insidente ng pananaksak noong 2015. Nasampahan na siya ng reklamong murder.“Humingi ako ng pasensiya sa kanila, patawarin nila ako sa kasalanan na nagawa ko,” saad ng suspek.“Hindi ko po kayang tanggapin ‘yun. Kasi noong time na ‘yun, tinatawag din siya ng asawa ko na ‘Pre, pre. Tama na pre. Pero hindi niya pinakinggan,’” saad ng kinakasama ni Libao.Nagluluksa naman ang ginang sa pagpanaw ng kaniyang kinakasama.“Paano pa sasaya ‘yung anak ko ngayon? Hindi na po namin makakasama ‘yung daddy niya eh. Hindi na po namin kaya ibalik. Saka sa maliit na alitan, parang aso naman na pinatay niya ‘yung asawa ko,” sabi ng ginang, na kalong-kalong ang kanilang pitong taong gulang na anak. — Jamil Santos/VBL, GMA Integrated News"
1,"Nasawi ang isang transgender woman ilang araw makaraang sakalin at gulpihin umano ng dalawang suspek na kasama niya sa inuman sa Pasig City. Ang lahat, nagsimula umano sa biruan.Sa ulat ni Mark Salazar sa GMA News 24 Oras nitong Lunes, sinabing nangyari ang inuman sa 29-anyos na biktimang si ""Shaina,"" noong Marso 1, sa Barangay Pineda.Binibiro umano ang biktima ang isa sa mga suspek at inawat siya ng isa pang suspek na LGBTQ member din.Nang hindi umano tumigil ang biktima, nagalit ang suspek na LGBTQ member at sinakal siya.“Ang inaasar ng biktima ay yung isang suspek na hindi LGBTQ. 'Yung 21 years old. Ngayon inaawat siya nung LGBTQ pero ayaw magpaawat kaya ang ginawa nung LGBTQ, base sa testimonya ng mga witnesses, sinakal niya iyong biktima hanggang sa hindi na siya makahinga,” ayon kay Police Major Loreto Padilla, chief investigator ng Pasig City Police.Ang isa pang suspek, imbes na umawat ay binugbog pa umano ang biktima, sabi pa ni Padilla.Ayon sa mga testigo na kasama rin sa inuman, nakita nilang may lumabas na dugo sa tenga, ilong at bibig ng biktima nang mangyari ang pananakit.Sa kabila nito, nakauwi pa ang biktima pero hindi sinabi sa kaniyang ina ang nangyari. Pagkaraan ng tatlong araw, dumaing ang biktima na masakit ang ulo kaya siya dinala sa ospital.Pero nitong Marso 7, pumanaw ang biktima.“’Yung isang suspek natin is parehas niya rin na LGBTQ, 26 yrs old siya. Yung isa naman ay 21 yrs old unemployed, walang trabaho. Hindi natin masabi sa ngayon kung sino nakapuro sa kanila pero base sa tinamong tama ay pinagtulungan talaga siyang bugbugin,” ayon kay Padilla.Sinampahan na ng kasong homicide ang dalawang suspek.Sa burol ng kaniyang anak, iginiit ng ina na nais niyang mabigyan ng katarungan ang sinabpit ni Shaina.-- FRJ, GMA Integrated News"
1,"Patay ang isang rider matapos mag-counter flow at bumangga sa kasalubong na sasakyan sa Skyway Stage 3 na sakop ng Balintawak, Quezon City. Ang insidente, nahuli-cam.Sa ulat ni Ian Cruz sa GMA News ""24 Oras"" nitong Lunes, makikita na tumilapon ang rider na walang suot na helmet nang bumabangga sa isang sasakyan nitong Linggo ng umaga.Dinala siya sa ospital pero binawian din ng buhay pagkaraan ng ilang oras.Sa inilabas na pahayag ng Skyway, sinabing nanggaling ang motorsiklo sa A. Bonifacio Avenue, at umakyat ng off ramp ng Skyway north bound na pababa ng NLEX.Makikita sa CCTV footage na sinubukan siyang harangin ng bantay sa expressway pero hindi tumigil ang rider na mabilis ang takbo.Bukod sa bawal ang uri ng motorsiklo ng rider sa Skyway na 150cc lang, nasa 80kph umano ang arangkada nito gayung 60kph ang nakatakdang speed limit.Lumalabas din sa imbestigasyon ng mga awtoridad na nakainom umano ang rider.""Nakita po natin na wala po siyang helmet na dala na gamit during that time,"" sabi ni Police Captain Jun Cornelio Estrellan, hepe ng HPG-SLEX Sub Office.Wala rin umanong lisensya ang rider.Kahit nasa tamang daan ang driver ng nakasalpukang sasakyan na bahagyan nasugatan, ipinagharap pa rin siya ng HPG ng reklamo piskalya ng Quezon City.Gayunman, naghain umano ng affidavit of desistance sa piskalya ang kaanak ng nasawing rider.Paalala ng mga awtoridad, tanging 400cc lamang pataas ang uri ng mga motorsiklong maaari dumaan sa mga expressway.Ayon sa ulat, tumanggi na ang driver ng nakabanggaang sasakyan na magbigay ng pahayag. Hindi na rin nagbigay ng pahayag ang kaanak ng nasawing rider.-- FRJ, GMA Integrated News"
1,"May bahagyang bawas sa presyo ng mga produktong petrolyo sa Martes.Sa inilabas na magkahiwalay na abiso ng Seaoil Philippines Corp. at Pilipinas Shell Petroleum Corp. nitong Lunes, sinabing P0.50 per liter ang ibababa ng presyo ng gasolina, P0.25/L sa diesel, at P0.30/L sa kerosone.Kaparehong tapyas din ang ipatutupad ng Cleanfuel at Petro Gazz, maliban sa kerosene na wala sila.Nauna nang sinabi ni Department of Energy-Oil Industry Management Bureau Assistant Director Rodela Romero, na ang rollback ay bunsod ng fluctuating demand concerns sa China at Amerika, at ang magtaas ng supply ng langis mula sa mga bansang hindi kasapi ng OPEC.Noong nakaraang linggo, nagkaroon ng taas-presyo sa gasolona ng P0.50/L, habang nabawasan naman ang diesel ng P0.40, pati ang kerosene ng P0.35.Mula Enero hanggang Marso 5, nagkaroon na ng net increase ng P5.95 per liter sa preyo ng gasolina, P4.05 per liter sa diesel, at P0.05 per liter naman sa kerosene. — FRJ, GMA Integrated News"
1,"Upang i-promote ang mga local artists at artisan, binuksan ng Antipolo City local government katuwang ang private sector ang isang mini-art fair na tinawag nilang “Pistang Sining.” Ginawa ito sa Flor’s Garden, isang events place na itinuturing ng siyudad na “hidden gem.” Ayon kay Antipolo City tourism arts culture consultant Magel Cadapan, “Maraming mga art forms eh, they wanted to express and they’re just shy, so we’re just here to jive and just to collaborate and to come together celebrating art.”Naka-display rito ang mga visual arts na gawa ng Artipolo Group Inc.,; mga bayong-style handbags na gawa ng Antipolo inmates o persons deprived of liberty (PDLs); mga pasalubong tulad ng kasoy at suman; at mga sustainable at organic products. Nag-enjoy din ang lahat sa OPM hits na tinugtog ng Antipolo City Band. Photos: Vonne Aquino/GMA Integrated News  Ayon sa pangulo ng Artipolo Group Inc. na si Pol Mesina Jr., malaking tulong ang event para sa kanila upang maipakita nila ang kanilang mga obra sa publiko. Ang photographer na si Jovel Lorenzo na gumagamit ng sinaunang street box camera, nasa art fair din upang ipakita ang kaniyang mga kuhang portraits. Ayon kay Lorenzo, “Mas ibang klase ang paggawa ng ganitong klase, so mas mano-mano plus may feelings ka pag nagkukuha ng pictures kasi kailangang isipin mo lahat ang gagawin bago mag expose ng litrato.”  Nais din daw ng Antipolo LGU na i-promote ang kanilang siyudad bilang wedding destination kaya naman ang Flor’s Garden ang venue nila para sa Pistang Sining. Ayon sa head ng Antipolo Tourism na si Mar Bacani, “Napakadaming magagandang simbahan na nasa Antipolo City at pag kayo’y kinasal sa Antipolo City, dito din po matatagpuan ang National Shrine to Our Lady of Peace and Good Voyage.”Ayon kay Edmin Tarriela, presidente ng Flor’s Garden, gusto rin nilang bigyan ng tribute ang mga artists at masaya sila sa pagtanggap sa kanila ng Antipolo local government. Ayon naman sa may-ari ng events place na si Flor Gozon-Tarriela, pino-promote nila ang Filipino artists, at ang Flor’s Garden ay bukas para sa events lalo na sa mga weddings. Binuksan din sa publiko nang libre mula 1 p.m. to 3 p.m. ang Carolina Bamboo Garden. — BM, GMA Integrated News"
1,"Nadakip ang isang Korean national na leader umano ng grupo ng mga hacker ng isang messaging app sa South Korea at kabilang pa sa red notice ng Interpol.Sa ulat ni John Consulta sa 24 Oras Weekend nitong Sabado, mapapanood ang agad na pagposas ng mga operatiba ng Bureau of Immigration-Fugitive Search Unit sa suspek, na itinuturing “big fish” sa kanilang bansa.“Nag-develop siya ng isang program at na-hack nila ang more than 50 million users at ‘yung accounts nito o mga personal data na ibinenta nila sa mga sindikato na nag-o-operate ng voice phishing and other fraudulent activities,” sabi ni BI-FSU chief Rendel Sy.Matagal na umanong nananatili sa bansa ang Koreanong pugante ngunit noong isang taon lamang siya naisyuhan ng warrant at nailagay sa red notice ng Interpol.Pahirapan din ang pag-aresto sa kaniya.“Alam niya rin na wanted na rin siya sa Korea kaya nag-iingat na rin siya at hindi siya masyadong lumalabas. Nagkataon lamang na during our surveillance or stakeout, lumabas siya nang isang beses kaya nasundan namin siya. Pumunta siya sa Pasay area at doon na namin siya hinuli,” sabi ni Sy.Sinusubukan pa ng GMA Integrated News na makuha ang panig ng Korean national.Nakakulong na siya sa detention facility ng BI sa Bicutan, Taguig, habang gumugulong ang kaniyang deportation procedure.Samantala, patuloy ding inaalam ng BI-FSU kung may kasabwat pa ang arestadong dayuhan sa ilegal niyang operasyon sa Pilipinas. — Jamil Santos/VBL, GMA Integrated News"
1,"Timbog ang dalawang lalaki matapos silang magtangkang tumakas sa checkpoint ng pulisya sa Barangay Bahay Toro, Quezon City. Ang mga suspek, natuklasang mga miyembro umano ng criminal group at dati nang nabilanggo dahil sa mga kaso.Sa ulat ni James Agustin sa Unang Balita nitong Biyernes, sinabing pinara ng mga operatiba ng District Tactical Mobile Unit ang mga suspek na sakay ng motorsiklo dahil wala silang suot na helmet.Ngunit imbes na huminto, humarurot ng takbo ang dalawa, kaya hinabol sila ng mga operatiba.Nakakuha sa isa sa kanila ang .38 na kargado ng mga bala.Lumabas sa imbestigasyon na walang kaukulang mga dokumento ang baril. Dadaan ito sa ballistic examination at pagberipika ng record sa crime laboratory.Natuklasan pa ng pulisya na miyembro umano ng isang criminal group ang mga suspek, at dati na rin silang nabilanggo dahil sa kaso may kinalaman sa droga at illegal possession of firearms.Sinampahan ang mga suspek ng reklamong resistance and disobedience to a person in authority at paglabag sa Motorcycle Crime Prevention Act. May karagdagang paglabag ang isa sa kanila sa Comprehensive Firearms and Ammunition Regulation Act. —Jamil Santos/ VAL, GMA Integrated News"
1,"Arestado ang isang lalaki sa Tondo, Maynila matapos niyang hipuan umano ang isang menor de edad na kaanak ng dati niyang amo. Ang suspek, dati na ring nabilanggo dahil umano sa droga at pagnanakaw.Sa ulat ni Jhomer Apresto sa Unang Balita nitong Biyernes, sinabing dinakip ang suspek ng mga tauhan ng Women and Children Concern Section ng Manila Police District sa bisa ng warrant of arrest.Ayon sa pulisya, nagkaroon ng impormasyon ang informant na ang lalaki ang siyang suspek.Ngunit napansin ng lalaki na umaaligid ang mga operatiba ng WCCS kaya mabilis siyang tumakbo. Gayunman, naabutan ang suspek.Lumabas sa imbestigasyon na sangkot din sa mga ilegal na aktibidad ang akusado, at umamin ang siyang dawit siya sa robbery, snatching at riding-in-tandem sa Pasay, Makati, Parañaque at Valenzuela.Ang suspek ang nagsisilbing rider umano, at kadalasan nilang target ang mga mamahaling cellphone.Natuklasan ding dalawang beses nang nakulong ang lalaki dahil sa kasong may kinalaman sa ilegal na droga.Namomroblema ang suspek kung paano siya makakapagpiyansa dahil malapit nang manganak ang kaniyang kinakasama.Nasa kustodiya pa ng MPD ang lalaki habang hinihintay ang commitment order ng korte. — Jamil Santos/RSJ, GMA Integrated News"
1,"Muling tatapak sa ibabaw ng ring na may suot na gloves ang dating heavyweight champion na si Mike Tyson para makipagbasagan ng mukha kontra sa YouTuber-turned-boxer na si Jake Paul sa darating na Hulyo.Ayon sa promoter ng laban, ipapalabas ang naturang bakbakan sa Netflix sa July 20, na gagawin sa AT&T Stadium sa Arlington, Texas, ang tahanan ng Dallas Cowboys ng NFL.Sa araw ng kanilang laban, magiging 58-anyos na si Tyson, habang 27-anyos naman si Paul, na may record na 9-1, anim sa panalo niya ay via knockout.Samantala, kinikilala naman si Tyson, na isa sa mga greatest heavyweight boxer of all time, ay may record na 50-6, at 44 sa kaniyang panalo ay via knockout.""I'm very much looking forward to stepping into the ring with Jake Paul,"" sabi ni Tyson sa pahayag. ""He's grown significantly as a boxer over the years, so it will be a lot of fun to see what the will and ambition of a 'kid' can do with the experience and aptitude of a GOAT (Greatest Of All Time).Sabi pa ni Tyson, ""It's a full circle moment that will be beyond thrilling to watch, as I started him on his boxing journey on the undercard of my fight with Roy Jones and now I plan to finish him.""Nang sumabak si Tyson sa exhibition bout laban kay Jones noong 2020, nasa undercard si Paul.""It's crazy to think that in my second pro fight I went viral for knocking out Nate Robinson on Mike Tyson's undercard,"" sabi Paul.""Now, less than four years later, I'm stepping up to face Tyson myself to see if I have what it takes to beat one of boxing's most notorious fighters and biggest icons,"" dagdag niya. — mula sa ulat ng Reuters/FRJ, GMA Integrated News"
1,"Sinimulan na ni Senador Robin Padilla ang pangangalap ng pirma sa mga kapuwa niya senador para harangin ang planong ipaaresto si Kingdom of Jesus Christ (KOJC) leader Apollo Quiboloy, na itinuturing niyang ""bayani.""Sa pulong balitaan nitong Huwebes, sinabi ni Padilla na lima na ang senador na pumirma sa manipesto para tutulan na ipa-contempt at ipaaresto si Quiboloy ng Senate Committee on Women, Children, Family Relations and Gender Equality, na pinamumunuan ni Sen. Risa Hontiveros.Sa nakaraang pagdinig, iginiit ni Hontiveros na dapat ipaaresto si Quiboloy dahil sa hindi nito pagdalo sa mga pagdinig matapos padalhan ng subpoena.Iniimbestigahan ng komite ang mga alegasyon ng pang-aabuso ni Quiboloy sa ilang kababaihang dating miyembro ng KOJC, at kinasangkapan para mangalap ng pera para sa kaniyang religious group.Kabilang sa mga binanggit ni Padilla na pumirma para harangin ang arrest warrant laban kay Quiboloy si Sen. JV Ejercito. Gayunman, naglabas ng pahayag si Ejercito na binabawi niya ang kaniyang pirma.Sa ilalim ng patakaran ng komite na may 14 na miyembro, kailangan ang boto ng mayorya para mabaliktad ang desisyon ni Hontiveros na ipaaresto si Quiboloy.Dapat makuha ni Padilla ang nasa hanggang walong pirma hanggang sa susunod na linggo.Ayon kay Padilla, hindi nararapat na ""gipitin"" si Quiboloy na itinuturing niyang bayani na nakipaglaban umano sa mga rebeldeng New People's Army (NPA).""Si Pastor kasi nilabanan niya ang NPA...Hindi deserve para sa mga mata ko na ang isang taong tingin kong bayani sa pakikipaglaban niya sa komunista na naging kasama ko, e ganitong klase papayagan ko maiskandalo? Nasaan ang utang na loob natin sa serbisyo ng taong ito na inalay niya sa paglaban sa komunista?"" giit ng senador.Nang tanungin kung papaano nakipaglaban si Quiboloy sa NPA, sinabi ni Padilla na ipinagamit lider ng KOJC ang TV channel nito para mailabas ang mga ginawa ng gobyerno laban sa mga komunistang rebelde.""Di mo mapanood sa ibang channel mapapanood mo sa SMNI...Napakahalaga noon. Sa usapin ng paglalathala na ginawa ng gobyerno na maganda. Napakahalaga noon,"" paliwanag niya.Nang tanungin kung nakatanggap siya ng tulong mula kay Quiboloy nang tumakbo siyang senador at nanalo noong 2022 elections, sinabi ng actor-turned-politician na binigyan siya ng libreng airtime sa TV channel nito.Ipinagamit din sa kaniya ang helicopter ni Quiboloy pero wala umano siyang tinanggap na kontribusyon sa kampanya.Bukod sa Senado, iniimbestigahan din sa Kamara de Representantes si Quiboloy kaugnay sa prangkisa ng SMNI.Sinabi rin ni Justice Secretary Jesus Crispin Remulla na sasampahan ng Department of Justice (DOJ) si Quiboloy ng kasong qualified human trafficking at child abuse cases. — FRJ, GMA Integrated News"
1,"Dead on the spot ang isang motorcycle rider matapos siyang pagbabarilin ng mga hindi pa matukoy na salarin sa Santa Cruz, Maynila.Sa ulat ni Jhomer Apresto sa Unang Balita nitong Huwebes, sinabing natagpuang wala nang buhay ang lalaki sa Yuseco Street pasado 12 nang madaling araw.Bago naganap ang pamamaril, mapapanood sa CCTV ng katabing barangay ang pagbunot ng baril ng gunman na nakaangkas din sa isang motorsiklo.Nagsasagawa ang barangay ng roving nang makarinig sila ng tatlo hanggang limang putok ng baril umano.Nang ikutan nilang muli ang lugar, namataan nilang nakahandusay na ang biktima.Nakita sa crime scene ang limang basyo ng bala ng .45.Sinabi ng kapulisan na nakuha nila ang cellphone ng lalaki, ngunit may tama rin ito ng bala.Ayon sa mga awtoridad, hindi residente sa lugar ang biktima, na hindi pa tukoy sa kasalukuyan ang pagkakakilanlan.Patuloy ang imbestigasyon ng mga awtoridad kung sino ang nasa likod ng pamamaril at ang kanilang posibleng motibo. — Jamil Santos/RSJ, GMA Integrated News"
1,"Itinalaga bilang OIC NFA administrator si NFA assistant administrator for finance and administration Piolito Santos, epektibo ngayong araw. Ayon kay Santos, ginawa raw ang pagtatalaga sa kaniya bilang OIC sa pulong kanina ng NFA council. Sabi ni Santos, siya ang mamamahala sa lahat ng routinary matters at ang iba namang mga issues at concerns ay ipapaalam niya muna kay Agriculture Secretary Francisco Tiu Laurel Jr. Sa meeting aniya kasama ang kalihim, mayroong instruction sa mga department managers at pamunuan ng NFA na babaguhin nila ang pamamaraan ng pagbebenta ng bigas sa mga outlets para hindi na aniya maulit ang pangyayari. Sa pamamaraan aniya ng pagbebenta ay uunahin na ang mga ahensya ng pamahalaan, local government units at mga calamity-stricken areas.Pero kung talagang hindi na aniya kailangan ang buffer stock at ito ay malapit nang mabulok, dapat na aniya itong ibenta sa ibang outlet sa pamamagitan ng auction para aniya mas mataas ang magiging presyo ng bigas ng NFA. Nang tanungin si Santos kung hindi ba apektado ang operasyon ng NFA ngayong peak harvest pa naman, sinabi nitong bubuksan nila ang mga napadlock o, hindi nabuksan na bodega at ililipat ito sa mga bodegero na walang accountability. Ito aniya ay para mabigyan ng bigas ang mga nangangailangan na mga mamamayan tulad ng DSWD, LGUs at iba pa. Sabi ni Santos, “‘Yun ang aming pinag-usapan kanina. Bibigyan namin ng action para yung napadlock or kaya’y hindi nabuksan na bodega ay ating mabubuksan at ita-transfer ito sa mga bodegero na walang accountability para mapagbigyan natin ng mga bigas ang ating mga nangangailangan na mga mamamayan katulad ng DSWD, local government units at iba pa.”Sa taong ito aniya, dapat mayroon tayong 300,000 metric tons hanggang 475,000 metric tons ng palay para mayroong buffer stock. Mayroon pa aniyang P17 billion na puwedeng ipambili ng palay sa mga magsasaka. Ito raw ay ang P9 billion na ibinigay ng pamahalaan at P8.2 billion na natira noong nakaraang taon. Ang mga nabakanteng posisyon aniya dahil sa preventive suspension, ay nilagyan na rin ng mga OIC.Sabi ni Santos, “Sa ngayon ay filled up na. Meron na kaming special order kahapon pa na lahat ng nagkaroon ng OPS or preventive suspension ay meron nang nakatalaga na mga OICs sa bawat regions, sa bawat branches nationwide.”Makikipagtulungan din aniya ang NFA sa Ombudsman sa kanilang imbestigasyon. Nang tanungin si Santos kung naniniwala siya na may anomalya sa pagbebenta ng NFA rice, Sabi niya, “Sa ngayon kasalukuyan ang imbestigasyon ng Ombudsman at meron ding parallel investigation ang Department of Agriculture at hintayin po natin ang magiging resulta ng kanilang imbestigasyon.”Nang tanungin kung kumusta ang morale ng mga empleyado ng NFA, sabi ni Santos, “Sa ngayon ay nagbigay na ng mensahe ang ating kagalang galang na Secretary Francisco Laurel na kaniyang binibigyan ng moral support ang ating mga empleyado at sinabi niya na malalampasan natin itong pagsubok na ito.” —NB, GMA Integrated News"
1,"Pinagbabaril hanggang sa mapatay sa harap ng kaniyang ina ang isang 19-anyos na volunteer social worker sa Caloocan City. Ang hinihinalang ugat sa krimen, utang na pera.Sa ulat ni Emil Sumangil sa GMA News “24 Oras” nitong Miyerkules, sinabing gabi noong Pebrero 15 nang unang barilin sa sala ng kanilang bahay ang biktimang si Mark Anthony Adobas. “Biglang may pumutok, akala ko TV na sumabog. Pagtingin ko kumislap, tumakbo si Anthony sa akin mama, 'Yun pala may tama na siya dito,"" kuwento ng anak ng biktima.Tumakbo ang mag-ina palabas ng bahay pero doon na rin muling pinagbabaril ng salarin ang kaniyang anak.Batay sa death certificate ng biktima, nagtamo siya ng mga tama ng bala sa katawan at mukha.Sa kuha ng CCTV camera sa labas ng lugar ng biktima, nakita ang pagdating ng salarin na sakay ng motorsiklo.Naaresto siya sa follow-up operation, at lumitaw na dati nang nakulong sa kasong may kinalaman sa ilegal na droga.“Wala naman kasalanan yung anak ko, papatayin na lang nila ng ganon mabait na bata yan, matulungin,” hinanakit ng ama ng biktima.Ang suspek, itinanggi na may kinalaman siya sa krimen.Ayon kay Police Major Valmark Funelas, hepe ng Caloocan Police Sub-Station 10,  may kaugnayan sa pera ang ugat ng krimen.“Accordingly sa kaanak ng biktima, may utang sila na… kalahati lang ang nabayaran. Nagbanta ang suspek, pumunta sa bahay, nagbanta na kapag hindi nagbayad, may mangyayari na masama,” sabi ni Funelas.Sa kabila ng nangyari, nakatatanggap pa rin ng pagbabanta sa buhay ang pamilya ng biktima. Kaya napilitan na silang umalis sa kanilang bahay.“Natatakot kami dun sa mga taong umaali-aligid sa amin. Kasi mayroon pang driver hindi pa nahuhuli. Isa pa lang nahuhuli nila,” ayon sa ama.Nais nilang mahuli na rin ang iba pang sangkot sa krimen, kabilang ang utak sa pagpatay sa biktima.“Pina-follow up pa rin natin na mahuli yung pinaka-mastermind sa nangyari. Dito po nagkaroon ng utang yung biktima. Gabi-gabi din natin iniikutan yung vicinity ng biktima para matiyak ang kapayapaan,” ayon kay Funelas. -- FRJ, GMA Integrated News"
1,"Pumanaw na sa edad na 92 si Jose ""Joecon""Concepcion Jr., ang founder ng election watchdog na National Citizens' Movement for Free Elections (NAMFREL).Sa inilabas na pahayag ng kaniyang pamilya, inilarawan si Joecon na “epitome of the patriot-industrialist” na ""who believed in the Philippines’s ability to achieve economic development that was inclusive and pro-Filipino.”Sinabi naman ng NAMFREL sa hiwalay na pahayag na isang ""visionary leader"" si Joecon na, ""who truly loved his country, and believed in the power of ordinary citizens to effect lasting change in their own communities.""Kinilala naman ng Makati Business Club (MBC) ang tulong na ginawa ni Joecon ""to establish transparency in the historic 1986 election"" sa pamamagitan ng itinatag niyang NAMFREL.Naging dating kalihim din si Concepcion ng Department f Trade and Industry (DTI), at naging miyembro ng 1971 Constitutional Convention. Naging CEO rin siya ng RFM Corp. mula 1965-1986.Sinabi ng MBC na naging trusteee si Concepcion ng kanilang grupo mula 1984 hanggang 1986.""He then helped re-establish democracy and free enterprise as Trade & Industry secretary from 1986-1991,"" ayon sa business group.Nang magretiro, naging punong barangay ng Forbes Park si Joecon.""As a civic leader, among his early crusades was to help reform Pasay City through the formation of the Pasay Citizens League for Good Government,"" ayon sa kaniyang pamilya.Naging co-founder din si Joecon ng Capitol Jaycees, the Bishop-Businessmen Conference for Human Development, at ang ASEAN Chambers of Commerce and Industry.""Joecon lived his life in adherence to his principles: that the only thing necessary for the triumph of evil is for good men to do nothing,"" ayon sa kaniyang pamilya.Naulila ni Joecon ang kaniyang maybahay, walong anak, 31 apo, at ang kaniyang kakambal na si Raul.Bubuksan sa publiko ang burol ni Joecon simula sa March 7 (4 p.m. to 10 p.m.) at sa March 8 hanggang 10 (1 p.m. to 10 p.m.) sa Chapel 4&5 ng Heritage Memorial Park sa Taguig City.Magdaraos din ng Requiem Mass sa March 11 (Lunes) sa ganap na 1:30 p.m. sa Santuario de San Antonio Parish Church, Forbes Park, Makati City. —FRJ, GMA Integrated News"
1,"Patay nang matagpuan ang isang mag-asawang senior citizen sa nasunog nilang bahay sa Cubao, Quezon City. Ang kasambahay na nakaligtas, iniimbestigahan nang magtangkang tumakas habang nasa kustodiya ng barangay.Sa ulat ni Bam Alegre sa Unang Balita nitong Miyerkoles, sinabing naganap ang sunog pasado 8 p.m. ng Martes sa bahay ng mga biktima sa Stanford Street, Barangay E. Rodriguez.Umabot sa unang alarma ang sunog, at mabilis naman itong naapula.Mga edad 77 at 80 ang mag-asawang senior citizen, na kinumpirma ng pamunuang barangay na nasawi.Gayunman, hindi pa matukoy ng barangay kung sa sunog pumanaw ang dalawa.“Actually, may dugo kasi kaya bahala na ang investigator… mag-establish kung ano ‘yung mga nakita nila at naimbestigahan nila ‘yung nasabing pangyayari. Kung arson man ‘yan or talagang merong crime na ginawa sa pamamagitan ng pagtatago ng kaniyang krimen,” sabi ni Barangay Captain Marciano Buena-Agua.Nakaligtas ang kasambahay ng mga biktima, ngunit naghinala ang barangay dahil una siyang nakaligtas ng bahay at may bitbit pang maleta.Dinala ang kasambahay sa barangay hall habang gumugulong ang imbestigasyon ng mga awtoridad.Habang nasa kustodiya, tumakas umano ang kasambahay matapos magpaalam na magbabanyo lang siya.Mula sa ikalawang palapag, lumundag ang kasambahay at makikita sa CCTV na kumaripas paalis.Mabilis naman siyang natunton ng mga tanod habang naglalakad papunta sa sakayan dahil wala rin siyang tsinelas.Dinala ang kasambahay sa pinangyarihan ng sunog para sa imbestigasyon ng Bureau of Fire Protection.Nanindigan ang kasambahay na wala siyang ginawang masama.“Kahit ano ang ginagawa niyo sa akin, wala akong ginagawang masama, hindi ko kaya ‘yon,” saad ng kasambahay.Ihahabilin sa PNP Criminal Investigation and Protection Unit ang imbestigasyon ng kung matutuklasan ng BFP na hindi sunog ang dahilan ng pagkamatay ng mga biktima. — Jamil Santos/RSJ, GMA Integrated News"
1,"Hindi mabuksan ng marami sa kanilang account sa Facebook, Instagram, at Facebook Messenger nitong Martes ng gabi matapos silang biglang ma-logged out.Sa Downdetector.com, ang site na nagbibigay ng impormasyon tungkol sa status online ng mga website at social media platform, makikita na nakapula ang mga nabanggit na sites.Mapapansin ang pagtaas ng linya ng ""outages"" dakong 11 p.m. Ang tatlong nabanggit na site ay pag-aari at pinamamahalaan ng Meta Platforms Inc., na dating Facebook Inc.Nagkaroon din ng problema sa Threads, ang social network na inilunsad ng Meta noong nakaraang taon.Ayon sa ulat ng US technology website na The Verge, ""cybersecurity watchdog NetBlocks noted the issue is affecting multiple countries at once.""Naging trending sa X, dating Twitter, ang hashtags na ""hacked,"" ""Mark Zuckerberg,"" ""what is happening,"" ""Meta"" at ""FB and IG.""Sa post sa X, sinabi ni Meta communications director Andy Stone, na batid ng kompanya ang naging aberya.""We're aware people are having trouble accessing our services. We are working on this now,"" saad nito.Sa status page ng Meta, nakasaad na nagkaroon din ng “major disruptions” sa ilan nilang business tools, kasama na ang Ads Manager, Facebook at Instagram Shops, Meta Business Suite, at Meta Admin Center.— FRJ, GMA Integrated News"
1,"Dinala sa ospital si dating First Lady Imelda Marcos dahil sa ""suspected pneumonia.""Inihayag ito ni Senador Imee Marcos sa text message sa mga mamamahayag nitong Martes.""Inospital na namin [for] close monitoring... Suspected pneumonia as she has been having fever [and] cough on [and] off. Given her age, we [have to] take [maximum] precautions,"" saad ni Imee patungkol sa kaniyang ina na 94-anyos.Noong Mayo 2023, sumailalim sa angioplasty procedure ang dating unang ginang.—Hana Border/FRJ, GMA Integrated News"
1,"Isang Chinese na sisilbihan sana ng tatlong warrant of arrest ang pumalag, nakipaghabulan, at nakipagbarilan sa Philippine National Police Anti-Kidnapping Group mula Makati hanggang sa Taguig City.Sa ulat ni Nico Waje sa Unang Balita nitong Martes, mapapanood ang aktuwal na pagdakip ng pulisya sa suspek sa loob ng kaniyang kotse matapos ang engkuwentro sa Bonifacio Global City.Isinakay ang suspek na Chinese sa ambulansiya at dinala sa ospital.Bago ang barilan, isisilbi sana ng PNP-AKG ang mga warrant of arrest sa Makati City para sa mga kasong deceit, resistance and disobedience to an agent of a person in authority, at unjust vexation.Ngunit pumalag ang dayuhan at pinaputukan ang pulisya, na humantong sa habulan.Tumawag din ng backup ang PNP-AKG sa Taguig City Police.""Nagkameron ng chase. It's a running gun battle. And before that maraming sasakyan ang tinamaan na na-damage nila. And they end up here in the circle. Dito sila na-corner,"" sabi ni Taguig chief of police Police Colonel Robert Baesa.Kasalukuyang nasa ospital ang suspek, na bantay-sarado ng pulisya dahil may mas mabigat umanong kaso na nakasampa sa kaniya.Hindi pa nakukunan ng pahayag ang suspek.—Jamil Santos/AOL, GMA Integrated News"
1,"Papayagan na ulit ng pulisya ang mga sibilyan na magmay-ari ng matataas na kalibre ng baril, bagay na ikinababahala naman ng isang grupo.Nitong Lunes, sinabi ni Philippine National Police (PNP) spokesperson Police Colonel Jean Fajardo, na aamyendahan ang implementing rules and regulations (IRR) ng Comprehensive Firearms and Ammunition Regulation Act, para payagan ang mga sibilyan na magmay-ari ng matataas na kalibre ng armas, partukular ang semi-automatic.“Sa ngayon po, 'yung mga private citizens na nagmamay-ari ng riple, particularly 'yung 7.62 pababa at 'yung kanilang mga baril po ay mayroon pong classification po ng semi-automatic, ay puwede na pong palisensyahan ng sibilyan,” sabi ni Fajardo sa press briefing.“Yun po 'yung particular provisions po na pupuwede na pong magmay-ari po ang sinuman pong sibilyan ng 7.62, 'yun po 'yung M14 pababa basta po 'yung baril na iyun ay hindi automatic,” dagdag pa ng opisyal.Una rito, bumuo ang PNP ng isang technical working group para pag-aralan ang mga babaguhin sa probisyon sa IRR sa Comprehensive Firearms and Ammunition Regulation Act.Sinabi ni Fajardo na ipinadala na sa UP Law Center for publication ang ginawang pag-amyenda at magiging epektibo ang bagong patakaran pagkaraan ng 15-araw matapos itong malathalaha.Sa ulat ni Chino Gaston sa GMA News 24 Oras nitong Lunes, nabahala sa bagong patakaran ang grupong Gunless Society of the Philippines, dahil mistulang ginagaya na sa bansa ang kultura sa Amerika na may baril ang walo sa bawat 10 sibilyan.""Nakikita natin ang result ng ganung policy sa Amerika, doon sa mga shooting na nangyayari sa kanila. Kung yung mga ganung culture ay dadalhin natin dito sa Pilipinas, ganung problema rin ang haharapin natin,"" babala ni Norman Cabrera, presidente ng grupo. -- FRJ, GMA Integrated News"
1,"Sasampahan ng kasong qualified human trafficking at child abuse si Kingdom of Jesus Christ (KOJC) leader Apollo Quiboloy, ayon kay Justice Secretary Jesus Crispin Remulla.Sa pulong balitaan nitong Lunes, sinabi ni Remulla na inaprubahan ng Department of Justice (DOJ) ang petition of review na inihain ng kampo ng biktima kaugnay sa reklamong isinampa noong 2011, pero naunang ibinasura ng Office of the City Prosecutor ng Davao City.Pero pagkatapos ng ginawang pagsusuri, inatasan ng DOJ ang Davao City Prosecutor's Office na isampa ang kasong sexual abuse laban kay Quiboloy, kaugnay sa paglabag sa Republic Act 7610 o “Special Protection of Children Against Abuse, Exploitation and Discrimination Act.”Sa Pasig City court naman isasampa ang reklamong qualified trafficking case.“Pinag-aralan namin nang husto at ang lumalabas talaga rito, meron talagang kailangang panagutan si Pastor Apollo Quiboloy at ang kanyang mga kasama, sa isang complainant, sa isang nagrereklamo nung panahon na ‘yun ay may edad na 17-anyos nung nangyari ang krimen,” ayon kay Remulla.Hihilingin din ng DOJ sa Korte Suprema na ilipat sa Manila ang pagdinig sa kasong isasampa sa Davao, kung saan nagmula si Quiboloy, at kilalang kaalyado ng mga Duterte.“Dahil nga may problema sa Davao at maraming po roon pananakot na nagaganap at maraming po nagkaalinlangan, ay minabuti namin at talagang nakaplano na na hingin sa Korte Suprema na ilipat ang venue ng kaso ito dito sa Manila at mag-appoint na lang na special panel of prosecutors,” sabi ni Remulla.Sinabi rin ni Remulla na pinirmahan niya ang isang precautionary hold departure order laban kay Quiboloy, at inatasan ang Bureau of Immigration na huwag payagan ang spiritual leader na lumabas ng Pilipinas.Nagsasagawa ng magkahiwalay na imbestigasyon ang Senado at Kamara de Representantes tungkol kay Quiboloy.Sinisiyasat ng mga senador ang tungkol sa umano'y pang-aabuso na ginawa sa ilang dating miyembro ng KOJC, habang tinatalakay naman ng mga kongresista ang prangkisa ng Swara Sug Media Corporation, ang legal operating name ng Sonshine Media Network International, na broadcast media arm ng KOJC.Dahil hindi sinisipot ni Quiboloy ang mga pagdinig, naglabas ng subpeona ang Senado at Kamara, laban sa kaniya.Dati nang itinanggi ni Quiboloy ang mga paratang at iginiit na sa korte lang niya sasagutin ang mga alegasyon laban sa kaniya.Nitong Lunes, nagtipon-tipon naman ang mga tagasuporta ni Quiboloy sa Liwasang Bonifacio sa Manila at nasagawa ng prayer rally.“Freedom of assembly ‘yan. Wala tayong magagawa diyan. Exercise of religious freedom, isa pa ‘yan… Kung kailangan pong bantayan sila at paprotektahan, gawin natin para walang mangyaring kaguluhan,” ayon kay Remulla. —FRJ, GMA Integrated News"
1,"Dinakip ang isang lalaki sa Alfonso, Cavite matapos niyang makailang ulit na abusuhin umano at mabuntis ang kaniyang sariling anak. Ang suspek, tinatakot ang biktima gamit ang baril at granada.Sa ulat ni John Consulta sa 24 Oras Weekend nitong Sabado, mapapanood na malayo pa lamang nang makita na ng mga awtoridad ang suspek na target ng kanilang operasyon sa nasabing munisipyo.Paglabas ng suspek sa convenience store, agad na siyang dinakma ng mga tauhan ng Regional Intelligence Division ng PRO-4A.Sinabi ng Calabarzon Police na nag-post online ang anak ng suspek ng larawan ng baril at granada noong 2022.Ito umano ang ginagamit bilang panakot ng suspek sa anak sa makailang ulit na pang-aabuso sa biktima.Ayon sa PNP Calabarzon, isinalaysay ng biktima na apat na beses nangyari ang pang-aabuso umano ng sarili niyang ama.“Nabigla tayo sa revelation na ito palang suspek ay nabuntis siya dahil doon sa pangre-rape ng tatay niya. Pinalaglag niya ito dahil sa utos din ng magulang,” sabi ni Police Lieutenant Colonel Vic Cabatingan ng PNP Calabarzon. — Jamil Santos/DVM, GMA Integrated News"
1,"Timbog ang isang lalaki matapos niyang halayin umano ang menor de edad na kalaro ng kaniyang anak sa Maynila. Sa ulat ni John Consulta sa 24 Oras Weekend nitong Sabado, sinabing agad dinakip ng mga operatiba ng Women and Children Concern Section ng Manila Police ang target na suspek sa Cavite.“Ang biktima nito ay ‘yung kalaro ng kaniyang anak na babae. Ayon sa pag-iimbestiga ng ating Women’s Desk ay kaniya pang inaanak. Kaya nagpursigi ‘yung ating Women’s Section na hulihin ito,” sabi ni Police Brigadier General Arnold Thomas Ibay, Director ng Manila Police District.Dinakip ang lalaki sa reklamong statutory rape, bagay na kaniyang itinanggi.“Opo hinipuan ko po siya, ‘yun lang po ang ginawa ko. Hindi po totoo ‘yung rape po eh,” saad ng suspek.Sinabi ng MPD na natuklasan nilang may arrest warrant din ang suspek para sa kasong acts of lasciviousness para sa iba pang insidente.Nakabilanggo na sa kasalukuyan ang lalaki sa MPD jail.Nagpaalala ang MPD sa mga magulang na bantayan ang kanilang mga menor de edad na anak para maiwasan ang mga pananamantala, lalo’t “vulnerable” sila sa ganitong edad. —Jamil Santos/ VAL, GMA Integrated News"
1,"Isang lalaki ang mahigit isang dekada nang naninirahan sa maliit at mainit na kuweba sa Batangas City, at doon na rin siya nakabuo ng pamilya.Ang yungib, may ginampanang papel sa kasaysayan sa panahon ng Ikalawang Digmaang Daigdig, ayon sa isang history professor.Sa ulat ni Paul Hernandez ng GMA Regional TV Balitang Southern Tagalog, makikita ang tila pangkaraniwan lamang na bahay ni Rufino Evangelista at ng kaniyang pamilya sa gitna ng mga makabagong istruktura at gusali sa lungsod.Ngunit pagpasok sa loob, isa pala itong kuweba.Taong 2012 nang manirahan sa kuweba si Evangelista matapos siyang bumukod sa kaniyang mga anak, at dito na niya nakasama ang kaniyang bagong pamilya.“Doon kasi ako dati nakatira, dito (kuweba) ang garahe namin ng tricycle. Ang mga anak ko sa una doon nakatira sa itaas sa isang kuwarto, sa bahay ng aking ama. May kinakasama nga ako, ako naman ay nagtitinda-tinda,” sabi ni Evangelista.Hanggang sa inunti-unti ni Evangelista na lagyan ito ng mga gamit. Gayunman, kapansin-pansin ang napakaliit at mainit na sitwasyon sa loob ng kuweba.May iniinda ring kondisyon sa paa si Evangelista kaya hindi siya makapagtrabaho. Samantala, housekeeping staff naman sa isang paaralan ang kaniyang maybahay.“Hanggang sa nagkaroon nga ako ng anak dito, inayos ko na rin. Nilagyan ko ng kaunting manipis na semento saka ko pininturahan,” sabi ni Evangelista.Hindi matiyak ang eksaktong haba ng kuweba, ngunit tumatagos umano ito sa bahagi ng Ilog Calumpang.Ayon sa history professor na si Abvic Ryan Maghirang, nagsibli ang kuweba bilang tanggulan ng mga Hapon.“Wala pa talagang mga lansangan. Ito ‘yung pinakaginagamit na daan mula sa Calumpang River papunta ngayon dito sa loob ng lungsod,” sabi ni Maghirang.Sinabi ni Engineer Dwight Arellano ng Batangas City Engineer's Office na hindi akmang gawing tirahan ang naturang kuweba.“Dapat livable siya. Ibig sabihin, may bintana, may pintuan, may supplies po ng facilities tulad ng tubig, may malinis na tubig, hindi lang basta tubig… may kuryente po. Hindi natin sigurado ang klase ng bato o ng lupa na pumapaloob doon sa area na yun,” sabi ni Arellano.Ayon naman kay Evangelista, gusto na niyang umalis sa lugar, at ayaw niyang makitang lumalaki ang anak sa masikip na yungib.Nananawagan si Evanelista sa mga kinauukulan para sa relokasyon upang mabigyan ng disenteng bahay ang kaniyang pamilya.“Dahil may pamilya ako, gusto ko na ‘yung aking anak, maialis ko rito. Wala naman akong problema roon sa tatlo eh, wala na kasi sila. Eh ito. Mabigyan ng kahit ba sabihing bahay… masaya na ako, at ang anak ko’y maililipat ko,” sabi ni Evangelista.“Isa to sa mga dapat i-address, hindi lamang ng pamahalaan, kundi ng bawat mamamayan din, kung ano ang magagawa natin para mapanatili ‘yung kahalagahang pangkasaysayan nito, gamit niya sa siyensa, at of course, marimedyuhan kung ano mang meron tayo pagdating sa urban problems natin,” sabi ni Maghirang.Ngunit habang wala pang kasiguruhan sa hiling ni Evangelista, mananatili pa rin sila sa itinuturing na “bahay na bato.”  —Jamil Santos/ VAL, GMA Integrated News"
1,"Nahuli-cam ang ginawang pagbaklas at pagtangay ng dalawang lalaki sa isang kiosk machine na gamit sa e-wallet at payment sa Pasig. Naaresto ang mga suspek pero wala na ang pera na ipinamigay daw sa mga kapitbahay.Sa ulat ni Emil Sumangil sa GMA News ""24 Oras"" nitong Biyernes, makikita sa kuha ng CCTV camera kung paano binaklas ng dalawang suspek ang kiosk mula sa pagkakadikit sa semento at tuluyan nila itong tinangay.Ayon sa mga awtoridad, mayroong P30,000 na cash sa naturang makina.“Puwede kang mag-deposit ng pera, magbayad ng RFID, mag-load ng Gcash at talagang may pera dahil hindi puwedeng withdraw-in itong pera na naipasok na,” ayon kay Pasig Police chief Police Colonel Celerino Sacro.Natuklasan lang na wala na ang kiosk nang dumating ang empleyado ng kumpanya para kolektahin ang pera sa loob ng makina.“Mag-collect na sana nang kinikita sa machine itong empleyado. Laking sorpresa niya na 'yung e-tap kiosk machine na pag-aari ng kanilang kompanya ay nawala na,” sabi ni Sacro.Natukoy naman ang pagkakakilanlan ng mga suspek at naaresto. Nakita rin ang kiosk pero wala na ang pera na, ayon sa mga suspek ay ipinamigay nila sa mga kapitbahay.Nagawa rin daw nila ang pagnanakaw dahil sa gutom.“Sana mapatawad na lang po kami ng complainant namin,” saad ng isa sa mga suspek.Pero giit ng pulisya, hindi dahilan ang gutom para gumawa ng krimen.—FRJ, GMA Integrated News"
1,"Natigmak ng dugo ang paghihintay ng mga Palestino ng ayudang pagkain sa Gaza nang magpaputok umano ng baril ang Israel Defense Forces, ayon sa Health authorities ng Gaza. Ang Israeli military, may ibang bersiyon sa pangyayari.Sa ulat ng Reuters, sinabing aabot sa 112 Palestino ang nasawi at may 200 iba pa ang nasugatan sa nangyaring kaguluhan kaugnay ng pagdating ng aid convoy.Ayon sa tagapagsalita ng Israeli military, nagkaroon ng kaguluhan nang dumugin ng mga tao ang mga truck kaya may mga nasaktan.Inihayag naman ng isang Israeli source na nagpaputok ang militar sa ilang katao na itinuturing banta sa kaligtasan ng tropa ng militar.Mariing kinondena ni Palestinian President Mahmoud Abbas ang pangyayari na tinawag niyang masaker na kagagawan ng Israel forces.""I condemned the ugly massacre conducted by the Israeli occupation army this morning against the people who waited for the aid trucks at the Nabulsi roundabout,"" anang lider.Sinabi ni Gaza Health Ministry spokesperson Ashraf al-Qidra na nangyari ang insidente sa al-Nabusi roundabout west ng Gaza City sa northern part ng Gaza Strip.Dahil sa dami ng biktima, nahirapan umano ang mga medical team na gamutin ang mga sugatan na dumating sa al-Shifa hospital, ani Qidra.Nagbabala naman ang Hamas na maaaring makaapekto ang nangyaring insidente sa isinusulong na peace talks sa Israel.""The negotiations conducted by the movement's leadership are not an open process at the expense of the blood of our people,"" ayon sa inilabas nitong pahayag.-- ulat mula sa Reuters/FRJ, GMA Integrated News"
1,"Natuklasan ng Land Transportation Office (LTO) sa isinagawa nitong internal probe kaugnay sa dalawang Bugatti Chiron sports cars na naipasok sa bansa, na hindi magkakatugma ang deklarado nitong halaga at ang presyo nito sa merkado, batay sa nakasaad sa dokumento ng shipper na mula sa Hong Kong.""The Sales Invoice Nos. 1859 and 1860 issued by Frebel Import and Export Corp., dated May 30, 2023 sold the two Bugatti in the amount of one million pesos (P1,000,000.00), not indicating the VATable sale, VAT Exempt Sale, Zero rated Sale, Total Sale, and 12% Value Added Tax,"" saad sa resulta ng pagsisiyasat ng LTO.Lumitaw din na ang halaga na idineklara ng importer ay masyadong malayo sa nakadeklara sa commercial invoice na inilabas ng Avion Shipping Co. Ltd. sa Hong Kong, na nakasaad na $255,000 o tinatayang P14,292,750.Nakasaad din sa ulat ng LTO na, ""According to estimates of the Bureau of Customs (BOC) one Bugatti is around P165,000,000.00.""Naging viral sa social media ang dalawang Bugatti sports cars na kulay pula at asul nang makitang bumibiyahe ang mga ito sa Metro Manila.Nagsagawa ng imbestigasyon ang Senate blue ribbon committee kaugnay sa dalawang sasakyan nang magtalumpati sa Senado si Senador Raffy Tulfo, at isiniwalat na ang dalawang Bugatti sports cars ay nairehistro umano sa LTO gamit ang mga pekeng dokumento mula sa BOC.Sa resulta ng imbestigasyon ng LTO, lumitaw na ang binayarang import duties sa bawat Bugatti car ay mahigit P24.787 milyon batay sa Certificates of Payment na inilabas ng BOC sa importer.Kapuwa isinuko ng mga may-ari ng Bugatti ang kanilang mga sasakyan matapos mag-alok ng pabuya ang BOC sa sinumang makapagbibigay ng impormasyon sa kinaroroonan ng mga ito.Lumitaw din sa imbestigasyon na nairehistro sa LTO ang dalawang sasakyan sa lumang proseso at hindi sa pamamagitan ng online portal na LTMS.Inatasan na ang kinauukulang ahensiya na magsumite ng audit trail report para alamin kung sino ang mga tauhan sa LTO National Capital Region (LTO-NCR) ang nagproseso ng rehistro ng dalawang sasakyan.Dahil sa natuklasan, inirekomenda ng LTO na, ""Comprehensive review of the current vehicle registration policies and procedures, especially Administrative Order No. AVT-2014 -023 dated January 14, 2014, and other procedures related to the registration and renewal of motor vehicles.”Hiniling naman ng Federated Land Transport Organizations of the Philippines (FELTOP) sa Department of Transportation na ang full utilization ng LTMS para masugpo ang mga kaduda-dudang pagrerehistro ng mga sasakyan. — FRJ, GMA Integrated News"
1,"Isang lola sa Maynila ang sugatan matapos palakulin umano ng isang tricycle driver na pinagbibintangan siyang mangkukulam, ayon sa ulat ni Jhomer Apresto sa Unang Balita nitong Biyernes.Duguan na nang makita ng anak ang biktima na may sugat sa ulo.Sa kuha ng CCTV sa Barangay 438 nitong Martes nang umaga, makikitang umaaligid ang suspek malapit sa biktima na noo'y papunta sa bahay ng kaniyang anak.Hindi nahagip ng kamera ang aktuwal na pamamalakol ng suspek sa biktima.Agad namang nahuli ng mga taga-barangay ang suspek.""After i-review 'yung CCTV ay nakita 'yung suspek na siya ang responsible na pumalo o nanaga doon sa [biktima],"" ani Police Lieutenant Colonel Romeo Estabillo, hepe ng Manila Police District Station 14.Ayon sa suspek, wala naman siyang intensiyong patayin ang matanda.""Binigyan ko lang siya ng disiplina, hindi ko talaga siya papatayin,"" anang suspek.Malakas daw ang kutob ng suspek na mangkukulam ang lola dahil bigla na lang siya nakararamdam ng hilo at masusuka. Dagdag pa niya, boses ng lola ang kaniyang naririnig at tila nang-aakit pa umano.Tumanggi nang magbigay ng pahayag ang biktima na nakalabas na ng ospital.Inaalam na ng pulisya kung dati nang may kaso ang suspek at kung gumagamit ito ng ilegal na droga. Sinampahan na ng reklamong frustrated murder ang suspek. —KBK, GMA Integrated News"
1,"Umani na naman ng mga batikos ang Philippine Charity Sweepstakes Office (PCSO) sa social media dahil sa pagkakalaglag ng isang bola sa live draw ng 3D (three-digit) Swertres Lotto noong Martes.Sa isang pahayag nitong Huwebes, kinumpirma ng PCSO ang insidente na nangyari noong Martes ng 2 p.m. nang magkaaberya ang isa sa tatlong draw machines at malaglag ang isang bola mula sa loob ng makina.""It's not the first time that this happen[ed] and we want to assure the public that we are prepared for this kind of unexpected incident with our established ISO-approved protocols,"" ayon kay PCSO General Manager Mel Robles.Sa ulat ni Mav Gonzales sa GMA News 24 Oras nitong Huwebes, ipinakita ang video sa ginawang live draw para sa 3D lotto, na nalaglag ang isang bola mula sa isang makina, habang may dalawang bola [na may numero] naman na napili ang dalawa pang makina.Dahil sa nangyari, pinalitan ng PCSO technical team ang makina na hindi nakasalo ng bola at inulit ang proseso.Pero hindi naman pinalitan ang dalawang makina na may napili nang mga bola o numero.Ang ilang netizens na pumuna, at sinabing dapat inulit ang lahat ng proseso sa tatlong makina sa halip na isang makina lang.Hindi rin daw dapat pinutol ng PCSO ang live stream ng lotto draw habang nagpapalit ng makina.Sa panayam ng GMA Integrated News, sinabi ni PCSO Assistant General Manager Arnel Casas, hindi na puwedeng ulitin ang proseso kung gumana naman ang makina.""Once the draw machine already selected a number ball, that is already the official winning number. 'Di po 'yun puwedeng baguhin uli lalo na live po ito tapos nakita na po yun ng tao,"" paliwanag niya.Ayon kay Robles, 2008 nang huling mangyari ang katulad na insidente na tinawag niyang ""minor glitch"" na may nahulog na bola.Nangyayari rin umano ang ganitong insidente maging sa lottery machine na ginagamit sa Amerika.""For this thing to happen is very remote. But we are prepared and we assure the public that our commitment to a transparent, fair and authentic lottery games will never waver, and  is as strong as ever,"" giit ni Robles.Ang insidente, nais ni Senator Raffy Tulfo, chairperson ng Senate Committee on Games and Amusement, na makasama sa imbestigasyon na ginagawa nila sa PCSO dahil madalas na may tumama ng malalaking jackpot prizes sa mga nakaraang draw.Nauna nang nanawagan si Sen. Imee Marcos, na itigil na muna ng PCSO ang kanilang mga lotto draws dahil sa mga pagdududa sa mga nananalo rito.“Hangga't 'di naso-solve lahat 'yan, tigilan muna. Eh 'yung sinasabi nila na kailangan ibalik muna from start at ulitin. Mahirap 'yung nawawala tiwala ng tao. Dapat pakinggan natin. Wala namang problema dun. I-livestream na lang lahat,"" giit niya.Ayon sa PCSO, may mga nagsisilbing judge o tagamasid sa bawat lotto draw, kasama na rin ang kinatawan mula sa Commission on Audit. — FRJ, GMA Integrated News"
1,"Kumpirmado ang reklamo ng ilang pasahero sa Ninoy Aquino International Airport na may surot sa mga upuan sa paliparan. At kung pababasehan daw ang sukat ng mga surot, posible umanong ""imported"" ang mga ito.Sa ulat ni Mariz Umali sa GMA News ""24 Oras"" nitong Huwebes, sinabing nasagawa na ng deep disinfection sa mga upuan na sinasabing pinamamahayan ng mga surot.BASAHIN: Ilang pasahero sa NAIA, nagkapantal at nangati dahil umano sa surotAyon kay NAIA Terminal 3 Pest Control Services Operations Supervisor Mike Buño, posibleng galing sa ibang bansa ang mga surot dahil malalaki ang mga ito.“Compared po doon sa mga surot na meron tayo rito, mas malalaki po siya. Kalimitan po, for example, dun [yan nanggagaling] po sa mga bagahe or dun sa mga pumapasok sa atin bagahe or gamit na dala galing ibang bansa papasok sa terminal,” ani Buño.Quarterly umano kung magsagawa ng deep disinfection sa mga upuan sa paliparan na tumatagal ng tatlong araw ang bawat proseso.Pero pag-amin ni Buño, hindi kasamang namamatay sa deep disinfection ang mga itlog ng mga insekto.“Kalimitan sa treatment na ginagawa natin ang namamatay lang po is yung mga adult, so yung itlog po hindi naman kayang patayin ng chemical kaya tayo nagko-conduct ng quarterly treatment,” paliwanag ni Buño.Hindi naman maiwasan ni Manila International Airport Authority General Manager Eric Ines, na magtaka na pati ang mga silyang bakal ay naglulungga ang mga surot.“How can that be particularly that these chairs are made of steel? We’re not going to make excuses, but I saw the chairs. How can a bug stay there unless somebody brought there? I’m not saying hindi puwede mangyari, it can happen,” anang opisyal.Hinihintay pa umano ng pamunuan ng NAIA ang magiging rekomendasyon kung kailangan pa ang susunod na hakbang sa ginagawang paglilinis. Handa rin daw ang NAIA na sagutin ang gastusin sa pagpapagamot ng mga nabiktima ng mga surot.“We would like to apologize for the inconvenience. We would like to assure the public that every time they come over here, we would see to it that everything is okay,” sabi ni Ines.Aalisin na rin ang mga upuan rattan na kabilang sa mga pinamahayan ng surot.-- FRJ, GMA Integrated News"
1,"Patay na nang matagpuan ang isang sanggol na isinilid sa kahon ng sapatos at iniwan sa isang tulay sa Tondo, Maynila.Sa ulat ng Unang Balita nitong Huwebes, makakikita ang tatlong batang nakabisikleta na tila nagulat at nagtakbuhan sa bahagi ng Nepa sa Balut.Pagkaraan ng ilang minuto, bumalik ang mga bata, at ang isa ay kumuha pa ng stick.Ilang saglit pa, muli nagtakbuhan ang mga bata.Sinusuri na pala nila ang walang buhay nang sanggol na nakasilid sa kahon ng sapatos.Sinabi ng barangay na itinapon ang sanggol sa isang tulay sa bahagi ng Rodriguez Street, na napulot naman ng mga batang nagbibisikleta.Agad itinawag ng barangay sa pulisya ang insidente.Ayon pa sa barangay, isang lalaking nakabisikleta ang posibleng nag-iwan sa sanggol, na lumabas sa kanilang backtracking.Kasama ito sa iniimbestigahan ng pulisya at kung sino ang mga magulang ng bata. —Jamil Santos/ VAL, GMA Integrated News"
1,"Arestado ang isang lalaki na suspek sa pangho-holdap sa Barangay Talipapa, Quezon City, pagkatapos siyang sunggaban ng taumbayan habang siya ay papatakas.Sa ulat ni James Agustin sa Unang Balita nitong Huwebes, mapapanood ang paglalakad ng lalaki, ngunit agad siyang napaatras.Ilang saglit lang, dito na siya sinunggaban ng isang lalaking nakaputi at nagpambuno ang dalawa.Ilang saglit pa, tumulong na ang taumbayan at pinagtulungan ang lalaki.Rumesponde rin ang isang pulis, pinosasan ang lalaki at dinakip ito.Papatakas na pala ang lalaki matapos mangholdap umano ng isang parking attendant sa lugar.Ayon sa pulisya, isinalaysay ng parking attendant na bigla siyang nilapitan at tinutukan ng suspek at sinabihang ibigay ang kaniyang cellphone. Binigay naman ito ng biktima dahil sa takot.Agad namang iniulat sa pulisya ang insidente.Kinilala ng biktima ang suspek na siyang nangholdap sa kaniya.Nabawi mula sa suspek ang cellphone ng biktima, at isang baril na kargado ng mga bala.Hindi lisensyado ang baril ng suspek, ayon sa pulisya.Pangatlong beses nang makukulong ng suspek, na dati na ring dinakip dahil sa pagnanakaw at pagsusugal.Ngunit itinanggi niyang nangholdap siya.Nasampahan na ang suspek ng reklamong robbery at paglabag sa Comprehensive Firearms and Ammunition Regulation Act. —Jamil Santos/ VAL, GMA Integrated News"
1,"Nagpasa ng resolusyon ang Metro Manila Council (MMC) at tinukoy ang mga national road sa National Capital Region na bawal ang mga ""e-vehicle"" tulad ng  e-trikes at e-bikes.Inihayag ito ni Metropolitan Manila Development Authority (MMDA) chairman Romando Artes matapos ang pulong ng MMC nitong Miyerkules.“Ngayon pong umagang ito ay nagpasa ang MMC ng resolusyon regarding regulation ng e-trikes at other electric vehicles na pinagbabawal na po natin sa major roads na nasa jurisdiction ng MMDA,” saad niya.Kabilang sa mga tinukoy na kalsada ang:     Recto Avenue     Pres. Quirino Avenue     Araneta Avenue     Epifanio Delos Santos Avenue (EDSA)     Katipunan Avenue /C.P. Garcia Avenue     Southeast Metro Manila Expressway     Roxas Boulevard     Taft Avenue     South Luzon Expressway (SLEX)     Shaw Boulevard     Ortigas Avenue     Magsaysay Boulevard/Aurora Boulevard     Quezon Avenue/Commonwealth Avenue     A. Bonifacio Avenue     Rizal Avenue     Del Pan/Marcos Highway/McArthur Highway     Elliptical Road     Mindanao AvenuePosible pa umanong madagdagan ang listahan batay sa mga isusumite pa ng mga lokal na pamahalaan.Ang mga lalabag ay pagmumultahin ng P2,500, ayon kay Artes.Kailangan din umanong may driver's licenses ang gumagamit ng e-vehicles, ayon kay Artes. Kung walang lisensiya ang nagmamaneho, i-i-impound ang sasakyan.Magkakabisa ang patakaran pagkatapos ng 15 araw makaraan itong malathala at makapagsagawa ng information campaign.Nauna nang sinabi ni Artes, na kailangan ang regulasyon sa e-vehicles dahil sa may hatid itong peligro sa mga nagmamaneho, pasahero, at maging sa mga pedestrian.“In coming up with a new set of regulations, we shall address these concerns, particularly safety issues. We will consolidate and harmonize all existing rules and regulations, as well as ongoing programs of the LGUs and even the national government concerning e-vehicles, to make it comprehensive. This will also cover not just Metro Manila but nationwide,” sabi ni Artes.— mula sa ulat ni Joviland Rita/FRJ, GMA Integrated News"
1,"Kahit patayin umano siya, sinabi ni dating Pangulong Rodrigo Duterte na hindi niya inakusahan na drug addict si Pangulong Ferdinand ""Bongbong"" Marcos Jr.“Wala ako sinabi na ganon... Even if you kill me a thousand times, wala akong sinabi na ganon. Make it ‘taking a drug.’ Pero kung sabihin mong addict, wala akong sinabi na ganon. Patayin ako ni Marcos niyan. Maawa ka naman sa akin, matanda na ako,” pahayag ni Duterte sa press conference nitong Martes ng gabi.“If I can say it to Marcos, I can say it for all. Antibiotic, aspirin—they’re all drugs… Pero wala ako sinabi… Papatayin ako ni Marcos niyan. Takot pa naman ako mamatay, matanda na ako,” dagdag pa niya.Nitong nakaraang Enero, tinawag ni Duterte na ""bangag"" si Marcos sa prayer rally sa Davao City.Sinabi pa ni Duterte na nasa drug watchlist umano ng Philippine Drug Enforcement Agency (PDEA) -- na kaagad namang itinanggi ng ahensiya.""Si Bongbong, bangag iyan. That’s why sinasabi ko na sa inyo ngayon, si Bongbong Marcos bangag noon, ngayong presidente na, bangag ang ating presidente. Kayong mga military, alam ninyo 'yan. Lalo na 'yung nasa Malacañang. Alam ninyo. The Armed Forces of the Philippines, alam ninyo. May drug addict tayo na presidente,"" sabi ni Duterte sa naturang pagtitipon.Minsan ding hinamon ni Duterte si Marcos na magpa-drug test sila sa harap ng publiko.Tinawanan lang ni Marcos ang naturang pahayag ni Duterte at sinabing posibleng naapektuhan na ng fentanyl ang dating pangulo.“I think it’s the fentanyl... It is highly addictive and it has very serious side effects. And PRRD has been taking the drug for a very long time now. When was the last time he told us that he was taking fentanyl? Something like that. After five, six years it has to affect him,"" sabi ni Marcos sa mga mamamayag ilang araw matapos ang prayer rally.ICC ProbeNagbigay din ng komento si Duterte nitong Martes tungkol sa ginagawang imbestigasyon ng International Criminal Court’s (ICC) sa pagkamatay ng mga sangkot umano sa ilegal na droga noong panahon ng kaniyang liderato.Ayon kay Duterte, dapat sundin ni Marcos ang payo ng kaniyang [Marcos] legal counsel tungkol sa naturang usapin ng ICC.“I would like the President to seek the advice of his legal counsel. Kung ano ang sabihin niya sa mga abugado niya sa Malacañang, sundin niya. Ako, I could take care of my own,” ani Duterte.Nitong nakaraang linggo, nanindigan si Marcos na hindi niya kikilalanin ang hurisdiksyon ng ICC sa Pilipinas.Tinanong naman ni Duterte kung nasaan ang ICC noong panahon na malaking problema sa bansa ang ilegal na droga.“Pakialam kayo nang pakialam, hindi naman kayo nakakatulong. Look idiot, if you are not really an idiot because you are an idiot, sino ba naman gusto pumatay sa kapwa tao niya? Kung may gusto man akong patayin, kayo, kayong pumunta dito sa bayan ko,” anang dating pangulo. —FRJ, GMA Integrated News"
1,"Sinabi ni Pangulong Ferdinand ""Bongbong"" Marcos Jr. na dapat gamitin ni Kingdom of Jesus Christ (KOJC) leader Apollo Quiboloy ang mga pagdinig sa Kongreso para maipaliwanag ang kaniyang sarili mula sa mga alegasyon laban sa kaniya.Sa panayam ng mga mamamahayag nitong Miyerkules kay Marcos bago siya bumiyahe patungong Canberra, Australia para sa isang official visit, sinabi ng pangulo na kailangan ihayag ni Quiboloy ang kaniyang ""side of the story.""''He has an opportunity in the hearings both in the House and in the Senate to say his side of the story. Kaya po sinasabi niya, hindi totoo lahat 'yan, hindi totoo, walang nangyaring ganiyan, 'di sabihin niya (sa hearing),'' payo ni Marcos.Idinagdag ni Marcos na mas magiging mahirap para kay Quiboloy kapag na-""contempt"" siya ng Kongreso.''That’s why my advice for him is to just face the questioning in the House and in the Senate. Marinig natin ang kaniyang side para malaman natin kung ano ba talagang nangyayari dito,'' patuloy ng pangulo.Kapuwa nagpalabas ng magkahiwalay na subpoena ang Senado at Kamara de Representantes laban kay Quiboloy para obligahin siyang dumalo sa mga pagdinig, na ilang beses na niyang hindi sinipot.Sa naunang mga pahayag, sinabi ni Quiboloy na hindi siya dadalo sa mga padinig pero handa niyang harapin ang mga kaso kung isasampa sa korte.Nagsasagawa ng imbestigasyon ng Senado tungkol sa umano'y pang-aabuso ni Quiboloy sa mga dating miyembro ng KOJC, habang ang prangkisa naman ng Swara Sug Media Corporation, na nagpapatakbo ng Sonshine Media Network International, na broadcast media arm ng KOJC, ang sinisiyasat sa Kamara.Samantala, pinabulaanan din ni Marcos ang alegasyon ni Quiboloy na pakikipagsabwatan umano sila ng kaniyang asawa na si First Lady Louise ''Liza'' Araneta-Marcos sa US government para i-""eliminate"" ang religious leader na wanted din sa Amerika dahil sa kinakaharap na mga kaso.''Walang may gustong mag-assassinate sa kaniya. Bakit siya i-assassinate? Why would anyone want him dead?"" ayon kay Marcos. —mula sa ulat ni Anna Felicia Bajo/FRJ, GMA Integrated News"
1,"Nahuli-cam ang ginawang paglabag sa batas-trapiko ng isang rider na nag-counterflow at muntik pang sumalpok sa truck sa R-10 ramp sa Port Area sa Maynila.Sa ulat ni Joseph Morong sa Unang Balita nitong Miyerkoles, mapapanood sa isang video ang pagharurot ng motor sa expressway sa kalaliman ng gabi.Mistulang walang mali sa unang tingin, ngunit pagkaraan lang ng ilang saglit habang paliko ang motorsiklo, may nakasalubong itong dalawang truck.Sa kabutihang palad, hindi sila nagkasalpukan, habang nagpatuloy ang motor sa pagbaba sa expressway.Kinumpirma ng North Luzon Expressway Corporation na naganap ang insidente sa R-10 ramp sa Port Area sa Maynila patungo sa NLEX Harbor Link na dinaraanan ng mga naglalakihang truck.Sinabi ng NLEX na hindi na nila natukoy kung sino ang motorcycle rider na posibleng nalito sa pagpasok.Dagdag ng pamunuan ng NLEX, posibleng nag-U-turn ang motorsiklo matapos mapagtantong bawal na siya sa expressway.Matapos ang insidente, magdaragdag ng mga karatula ang NLEX upang maiwasan ang mga aksidente.Hindi na rin  mahahabol ang motorsiklong nasa video dahil wala pa ulit ang no-contact apprehension policy.Nagbabala ang NLEX sa mga mananadyang mag-counterflow sa expressway na maaari silang matiketan ng reckless driving na may multang P2,000.—Jamil Santos/AOL, GMA Integrated News"
1,"Kinastigo ni Senador Raffy Tulfo ang mga pulis na nang-aresto sa Pandi, Bulacan habang may suot na bonnet at hindi nakasuot ng uniporme. Lalo pang nainis ang senador at sinabihan ang isang pulis na makapal ang mukha ng nang malaman na kinasuhan nila ang isang lalaki na kanilang dinakip gayung hindi naman kasama sa arrest warrant.Sa ulat ni Mav Gonzales sa GMA News ""24 Oras"" nitong Martes, nagsagawa ng pagdinig ang Senate Committee on Public Order and Dangerous Drugs, kaugnay sa nangyaring pag-aresto ng mga pulis sa Pandi noong nakaraang Oktubre.Ipinakita ni Tulfo sa pagdinig ang video na makikita ang pagdating ng mga pulis na naka-bonnet at sibilyan na pumasok sa isang eskinita.Ilang saglit lang, nagkaroon na ng komosyon at kinalaunan ay inilabas na ang isang lalaki na nakaposas na kinilalang si Rodello Vicente, na residente sa lugar.Ipinaliwanag ng Bulacan Police Provincial Office sa komite na nagtungo ang mga pulisya sa bahay ni Vicente, para isilbi ang arrest warrant para sa isang ""Elmar,"" na umano'y nagtatago sa bahay ni Vicente, batay sa kanilang impormasyon.Bagaman hindi si Vicente ang pakay ng mga pulis, inaresto siya dahil nanlaban umano.Pero ayon kay Vicente, wala sa bahay niya ang tinutukoy na si Elmer, at hindi niya ito kilala.Dagdag pa niya, maging ang kaniyang manugang at anak na humaharang ay sinampal din umano ng nakasibilyang pulis.Tumanggi namang magsalita ang pulis na nanguna sa operasyon na si Police Lieutenant Michael Rey Bernardo dahil nasa korte na umano ang kaso na isinampa laban kina Vicente.Bagay na nakadagdag sa inis ni Tulfo dahil sina Vicente pa ngayon ang nais ipakulong ng mga pulis na umano'y mali ang proseso sa ginawang pag-aresto.""Yung biktima ang makukulong pa nang di-oras...kapal ng mukha mo, ang kapal ng mukha mo,"" galit na sabi ni Tulfo.""Illegal..., illegal entry, naka-bonnet ang mga hinayupak na ito,"" patuloy niya.Nalaman din sa pagdinig na inaresto rin ang anak ni Vicente na nagpunta umano sa presinto para hanapin ang kaniyang ama dahil sa kasong direct assault o paglaban sa mga pulis.Pero ayon kay Bernado, hindi sa presinto inaresto ang anak ni Vicente, at totoo umano na lumaban ito.Pumayag naman ang mga sangkot sa usapin na sumailalim sa polygraph o lie detector test para malaman kung sino ang nagsasabi ng totoo.Ayon naman sa kinatawan ng National Police Commission na si Atty. Alberto Bernardo, na dumalo rin sa pagdinig, hindi tama ang proseso sa ginawang pagsisilbi ng mga pulis ng arrest warrant.""Dapat may arresting officer talaga na nakasuot ng uniporme at mayroon body worn camera,"" pahayag niya.-- FRJ, GMA Integrated News"
1,"Inilabas na ng korte ang hatol laban sa anim na dating pulis-Navotas na kinasuhan kaugnay sa pagbaril at pagkamatay ng 17-anyos na si Jemboy Baltazar na nangyari noong Agosto 2023.Sa desisyon ng Navotas City Regional Trial Court (RTC) Branch 286 nitong Martes, tanging isa lang sa mga akusado ang direktang hinatulan kaugnay sa pagkamatay ni Baltazar sa mas mababang kaso na homicide mula sa orihinal na kasong murder.Parusang pagkakakulong ng apat na taon ang iginawad ng korte laban kay Police Staff Sergeant Gerry Maliban, na lumilitaw na siyang nakabaril sa biktima.Guilty naman sa kasong pagpapaputok lang ng baril o illegal discharge of firearms ang ipinataw sa apat na dating pulis na si Police Executive Master Sergeant Roberto Balais Jr., Police Staff Sergeant Nikko Esquilon, Police Corporal Edmark Jake Blanco, at Patrolman Benedict Mangada.Samantalang pinawalang-sala naman sa kaso ang isa pang akusado na si dating Police Staff Sergeant Antonio Bugayong, na wala umanong kinalaman sa nangyari kay Baltazar.Dismayado ang ina ni Baltazar na si Rodaliza, sa naging hatol ng korte.“Siya po apat na taon lang siya makukulong. 'Yung anak ko habang buhay na wala. Pinagtulong-tulungan nila 'yung anak ko barilin tapos ano? Gano'n lang? Makakalaya lang sila,” saad ni Rodaliza nang makapanayam matapos ilabas ang desisyon ng korte.“Sana maramdaman nila din ‘yung nararamdaman ng pamilya ko ngayon na sobrang sakit na pagkawala ng anak ko. Sana sila rin,” dagdag niya.Nagsasagawa noon ng pagtugis ang mga pulis laban sa isang suspek sa pamamaril nang mapagkamalan nila si Baltazar na noo'y nasa bangka at nakatakda na sanang mangisda.Iginiit ng mga pulis sa affidavit na sa tubig lang sila nagpaputok at hindi nila intensyon na patamaan ang biktima na umano'y tumalon sa ilog.“Ano po ‘yung buhay ng anak ko ano lang, parang aso lang o kaya pusa na ilang ano lang nila paghihirapan tapos parang wala silang ginawa. Parang nasaan po 'yung hustisya, 'yung katarungan para sa anak ko?” sabi pa ni Rodaliza.“Ilang taon lang po 'yung anak ko, may pangarap pa po siya. Wala na po dahil pinatay po nila ng walang dahilan. Wala pong kaalam-alam 'yung anak ko, wala pong kasalanan,” patuloy niya.Nagtamo ng tama ng bala sa ulo at kamay si Baltazar, at nalunod din.Dismayado rin si Senador Risa Hontiveros, sa naging desisyon ng korte.""Binigo natin si Jemboy. Binigo natin ang pamilya Baltazar. Sa gitna ng pagluluksa, wala silang makukuha, ni katiting na closure, sa pangyayaring ito...He was just a kid!"" sabi ni Hontiveros sa inilabas na pahayag.""Tandaan rin natin na 19 na pulis ang sangkot sa malawakang operasyong ito, armado ng matataas na kalibre ng baril at sadyang nagpaulan ng bala sa mga bata- paano ito hindi maituturing na murder?"" patuloy niya, kaugnay sa isinagawang imbestigasyon noon ng Senado sa sinapit ni Baltazar.Inihayag naman ng pamunuan ng Philippine National Police (PNP) na magsisilbing ""eye opener"" ang nangyari kay Baltazar para mahigpit na sundin ang operational procedures.“Sana po ay magsilbi po itong eye-opener at reminder sa  mga pulis na to adhere doon sa umiiral nating police operational procedure,” ayon kay PNP spokesperson Police Colonel Jean Fajardo sa press briefing.Iginagalang din umano ng PNP ang desisyon ng korte at muli silang nakikiramay sa pamilya Baltazar.“Nirerespeto at welcome po itong naging desisyon ng RTC. Ito po ay pagbibigay hustisya bagama't hindi na po natin maibabalik ang buhay po ni Jemboy patuloy po tayong nakikiramay sa pamilya po nila,” dagdag ni Fajardo. -- FRJ, GMA Integrated News"
1,"Patay na nang matagpuan ang mga isda sa ilalim ng isang reef dive site dahil umano sa dynamite fishing sa Bohol.Sa ulat ng Unang Balita nitong Martes, mapapanood sa isang video ang mga patay nang isda sa Lumayag Slope na matatagpuan sa boundary ng mga bayan ng Andap at Guindulman sa Bohol.Karamihan sa mga nangamatay na isda ay mga Tamban at Dalagang Bukid.Nagkalasog-lasog din ang iba pang namataang isda.Hinala ng ilan na dulot umano ng dynamite fishing ang pagkamatay ng mga isda.Iniulat na ito sa mga awtoridad para imbestigahan at matukoy ang sanhi ng kanilang pagkamatay. —Jamil Santos/ VAL, GMA Integrated News"
1,"Sugatan ang dalawang lalaki matapos humantong sa tagaan at saksakan ang kanilang away-videoke sa Zamboanga City.Sa ulat ng GMA Regional TV One Mindanao, na iniulat din ni Nico Waje sa Unang Balita nitong Martes, sinabing nangyari ang insidente sa Barangay Tumaga.Sinabi ng pulisya na kumakanta ang 29-anyos na lalaki sa videoke nang lumapit sa kaniya ang isa pang lalaki upang magamit ang mikropono para kumanta.Hindi pumayag ang naunang lalaki, at humantong ito sa kanilang pagtatalo.Maya-maya pa, kumuha ng itak ang pangalawang lalaki at tinaga ang unang lalaki.Kumuha naman ng patalim ang unang lalaki at gumanti, bago sinaksak sa tagiliran ang kaniyang nakaalitan.Lasing umano ang mga lalaki, ayon sa barangay.Nakatakdang mag-ayos ang dalawa matapos makalabas sa ospital.Walang pahayag ang mga sangkot sa insidente. —Jamil Santos/ VAL, GMA Integrated News"
1,"Arestado ang isang delivery rider dahil sa pagbebenta umano ng hinihinalang droga sa Quezon City. Nakuha mula sa kaniya ang mahigit P200,000 halaga ng hinihinalang shabu.Sa ulat ni James Agustin sa Unang Balita nitong Martes, sinabing nadakip ang 28-anyos na suspek sa isinagawang drug buy bust operation sa Barangay Commonwealth.Enero lamang nagsimulang magtulak ang suspek, ayon sa pulisya.Nag-ugat ang operasyon ng mga awtoridad matapos magsumbong ang mga concerned citizen sa barangay na may isang bagong pusher sa kanilang lugar.Nakuha mula sa kaniya ang nasa 30 gramo ng umano’y shabu na nagkakahalaga ng P204,000.Gayunman, higit pa rito ang kayang ibenta ng lalaki.Patuloy na inaalam ng pulisya kung sino ang nagbabagsak ng droga sa suspek.Sinampahan na ang suspek ng reklamong paglabag sa Comprehensive Dangerous Drugs Act. — Jamil Santos/RSJ, GMA Integrated News"
1,"Sugatan ang isang lalaki sa Maynila matapos siyang saksakin ng gunting sa maselang bahagi ng katawan ng kaniyang live-in partner, ayon sa ulat ni Nico Waje sa Unang Balita nitong Martes.Agad namang naitakbo sa pagamutan ang biktima nang tiyempong may mga dumaan na pulis.""Itong biktima, tumatakbo siya na napansin ng mga tao doon at buti na lang may mga pulis tayong nagpapatrolya, so agad na umaksiyon ang ating mga kapulisan para maitakbo siya sa ospital,"" ani Police Captain Anthony Abundo.Bago naganap ang insidente, nag-iinuman daw ang dalawa at pinag-uusapan ang kanilang mga dating kasintahan sa isang bangketa sa Ermita.Ayon sa kuwento ng biktima sa mga pulis, tila raw napikon ang kaniyang partner sa kanilang kuwento. Wala nang balak magsampa ng kaso ang biktima laban sa suspek, ayon kay Abundo. Nagpapagaling na sa ospital ang biktima. Hindi naman nagbigay ng pahayag ang kaniyang kinakasama. —KBK, GMA Integrated News"
1,"Dalawang rider ang nasawi, at isa pa ang sugatan sa magkakahiwalay na insidente ng banggaan ng mga motorsiklo sa Pangasinan, Isabela at La Union, na sangkot ang ilang kalahok sa isang motorcycle endurance challenge.Sa ulat ni Russel Simorio ng GMA Regional TV One North Central Luzon sa GMA News ""24 Oras"" nitong Lunes, masawi ang rider na si Dexter Dizu, nang makabanggaan niya ang isang kalahok sa motorcycle race sa National Highway sa Barangay Bonuan Boquig sa Dagupan City, Pangasinan.""Wasak dito niya, makikita mo buto niya. Inaayos pa ng embalsamador kaya naka-scotch tape po,"" sabi ni Sherly Dizu sa sinapit ng kaniyang mister na si Dexter.Ayon sa isang tanod sa barangay, mabibilis ang pagdaan ng mga rider na kasali sa naturang karera.Sa San Juan, La Union, isang rider din ang nasawi matapos masalpok ng isang kalahok sa motorcycle race na nag-overtake umano.""Hindi mo naman kasi puwedeng pigilan 'yang mga motorista kasi dadaan din sila. 'Yung mga participant sila na lang mag-adjust na dadaan,"" ayon kay San Juan Police Station chief Police Major Jason Dolipas. ""Pero nakabantay kami sa intersection, 'yun ang binabantayan namin na biglang susulpot na sasakyan.""Isang rider naman sa San Agustin, Isabela, ang nasugatan makaraang mabangga ng isang kalahok din sa naturang karera ng mga motorsiklo.Sa naturang challenge, kailangan makompleto ng mga kalahok na rider ang 1,200-kilometer na ruta sa loob lang ng 24 oras.Ayon sa pulisya, nakipag-ugnayan sa kanila ang organizers ng motorcycle endurance challenge para sa seguridad pero sadya raw mabibilis ang takbo ng mga sangkot sa aksidente.Sinusubukan pa ng GMA Integrated News na makuha ang panig ng organizers ng karera na the Boss Ironman Challenge.Gayunman, sinabi ng pulisya na nangako ang organizer at mga rider na kalahok na nasangkot sa aksidente na tutulong sila sa pamilya ng mga nasawi at nasaktan.Sinabi naman ni PNP chief Police General Benjamin Acorda Jr., paiimbestigahan niya ang mga insidente.""I think the PNP can only do so much, but we want to give our best. More on sa organizers 'yan eh, but we are willing to help and do an inter-agency coordination with them,"" ayon sa opisyal. — FRJ, GMA Integrated News"
1,"Patay ang isang lalaki matapos siyang barilin ng malapitan sa likod ng ulo habang naglalakad sa Arlegui Street sa Maynila nitong Sabado ng gabi.Sa ulat ng GTV ""State of the Nation"" nitong Lunes, makikita sa kuha ng CCTV camera na ilang beses pang binaril ng salarin ang biktima kahit nakabagsak na.Dead on arrival sa ospital ang 27-anyos na biktima, habang nakatakas ang salarin sakay ng motorsiklo.Kabilang umano sa tinitingnan ng awtoridad na motibo sa krimen ang away sa pamilya at negosyo ng biktima.Inaalam pa ang pagkakakilanlan ng salarin.-- FRJ, GMA Integrated News"
1,"Makatatanggap na ng P10,000 cash gift mula sa pamahalaan ang mga Pilipino na magdiriwang ng kaarawan na 80, 85, 90, at 95, matapos na pirmahan ni Pangulong Ferdinand Marcos Jr. nitong Lunes, ang inamyendahang Centenarian Act.Sa ilalim ng naturang batas na pinirmahan ni Marcos sa Malacañang, makatatanggap pa rin ng P100,000 cash gift ang mga Pilipino, nasa Pilipinas man o abroad, na aabot sa 100 taon ang edad.Ayon sa National Commission of Senior Citizens (NCSC), ang naturang batas na nagkakaloob ng cash gifts ay pagkilala sa malusog na pamumuhay ng isang tao para humaba ang kaniyang buhay.''The clamor of older persons/senior citizens and the general public to extend or expand the benefits and privileges to those milestone years apart from those reaching 100 years old as centenarians, were heard and now being realized for the enjoyment of our beloved older persons,'' ayon sa NCSC.Sa naunang pahayag, sinabi ni Senador Ramon Revilla Jr. may akda ng batas, layunin niya na mapasaya ang mga nakatatandang Pilipino sa pamamagitan ng pagkakaloob sa kanilang ng cash benefits na kanilang magagamit.Sa nasabing batas, tatanggap ang mga Pilipino ng P10,000 kapag sumapit sila sa edad na 80, at tig-P10,000 muli makalipas ang bawat limang taon hanggang sa umabot sila sa edad na 95. At pagsapit nila ng ika-100 taong kaarawan, P100,000 naman ang matatanggap nila mula sa gobyerno.Kasama ring pinirmahan ni Marcos nitong Lunes ang bagong batas na Tatak Pinoy Act (Republic Act No. 11981), para suportahan ang mga produktong gawa ng Pilipino.''The Tatak Pinoy Act is about investing in Filipino competence and talent — that genius and gift must be supported not by exhortation alone but by true, tangible support,'' sabi ni Marcos sa kaniyang talumpati.''It is about creating products and services of the highest quality because 'Tatak Pinoy' is also about excellence, and as a seal of great workmanship, it must only be applied to those that meet these high standards, and as such, we shall give preference and priority to our products,'' dagdag pa niya.Samantala, hindi naman kasamang pirmahan ni Marcos ang Magna Carta of Filipino Seafarers, na ayon kay Presidential Communications Office (PCO) Secretary Cheloy Garafil, ay patuloy pang sinusuri. — mula sa ulat ni Ana Felicia Bajo/FRJ, GMA Integrated News"
1,"Para maalis ang pagdududa ng iba, sinabi ni Speaker Martin Romualdez nitong Lunes, na tatanggapin ng Kamara de Representantes ang bersiyon ng Senado sa gagawing pag-amyenda sa economic provisions ng Konstitusyon ""in toto,"" o wala silang babaguhin.Inihayag ito ng lider ng Kamara kasabay ng pagsisimula ng kanilang pagtalakay bilang House Committee of the Whole sa Resolution of Both Houses No. 7 (RBH7), na bersiyon nila ng Resolution of Both Houses No. 6 (RBH6) ng Senado para amyendahan ang economic provisions ng Konstitusyon.""To dispel doubts that the efforts of the House of Representatives in pushing for the amendment of the economic provisions of the Constitution are politically motivated, we are adopting all the three proposed amendments of the Senate version of Resolution of Both Houses No. 6, in toto,"" ayon kay Romualdez.""This should assure the public that Congress is only touching on the economic provisions that need to adapt to the changing times. There is absolutely nothing in RBH 7 that hovers on any political provision of the Constitution,"" dagdag pa niya.Muli ring itinanggi ni Romualdez ang mga alegasyon laban sa Kamara na layunin nilang galawin ang political provisions sa 1987 Constitution para palawigin ang termino ng mga opisyal.""Categorically, we are denying this unfounded and baseless accusation... Ito lamang ang pakay natin. Ekonomiya, hindi pulitika,"" giit ng lider ng mga kongresista.Hinimok din ni Romualdez ang kaniyang mga kasamahan sa Kamara na suportahan ang hakbang para susugan ang probisyon patungkol sa ekonomiya para sa makahikayat ng mga dayuhang mamumuhunan na lilikha ng mga trabaho para sa mga Pilipino.Kamakailan lang, sinabi ni Pangulong Ferdinand Marcos Jr., na ang Senado ang mangunguna sa gagawing pag-amyenda sa probisyon ng Saligang Batas patungkol sa ekonomiya.Sa RBH 6 na inihain nina Senate President Migz Zubiri, Senate President Pro Tempore Loren Legarda, at Senator Sonny Angara, para susugan ang Articles XII, XIV, at XVI sa 1987 Constitution.Partikular dito ang probisyon sa public services, education, at advertising industry, upang dagdagan ng salitang ""unless otherwise provided by law."" — mula sa ulat ni Hana Bordey/FRJ, GMA Integrated News"
1,"Tatlong magkakapatid na senior citizen ang nasawi matapos silang makulong sa nasunog nilang bahay sa Taytay, Rizal. Ang dalawa sa mga biktima, nakalabas na umano ng bahay pero bumalik para iligtas ang isa pa nilang kapatid na may kapansanan.Sa ulat ni Bam Alegre sa GMA News ""Unang Balita"" nitong Lunes, sinabing nangyari ang trahediya nitong Linggo ng gabi.Pawang mga babae ang mga biktima, na nakatira sa Kilometer 36 sa Barangay Dolores.Ayon sa Bureau of Fire Protection-Taytay, mabilis na gumapang ang apoy mula sa isang bahay patungo sa dalawang bahay na katabi nito.Naapula ang sunog na nagsimula dakong 9:00 pm makalipas ang isang oras.""Nahirapan po ang mga bumbero natin kasi bawat tapak nila sa tubig at sa yero, nakukuryente po sila, pati rin po ako, kasi po kami ang mga first responder. Yung wire nakadikit sa bakal,"" sabi ni BFP Taytay Fire Officer 1 John Randolph Baldonado.Ayon sa mga kaanak, nakalabas na ng bahay ang dalawang biktima, pero bumalik para tulungan ang isa nilang kapatid na naiwan na may kapansanan.Sa kasamaang-palad, hindi na nakalabas ng bahay ang tatlong magkapapatid.Iniimbestigahan pa ng BFP ang pinagmulan ng sunog.Muli namang nagpaalala ang BFP na mag-ingat para maiwasan ang sunog.""Remind ko lang po sa publiko na iwasan nating iwanan na nakasaksak at naka-on 'yung ating mga appliances. Kadalasan kasi, 'yon ang mga sanhi ng sunog natin. Kagaya rin po ng pagluluto natin, huwag rin po nating iiwanan. 'Yon po ang madalas na sanhi ng sunog dito sa Taytay,"" ayon kay Baldonado.Gugunitain ang Fire Prevention Month sa Marso. —FRJ, GMA Integrated News"
1,"Arestado ang isang 41-anyos na lalaki na dalawang beses na nakuhanan sa CCTV footage na nanghablot ng cellphone sa Quezon City.Naaresto ang suspek sa follow-up operation ng Anonas Police Station sa Barangay Payatas.Nangyari ang magkasunod na insidente ng panghahablot ng cellphone sa Barangay Sikatuna Village.Naglalakad ang mga biktima nang lapitan ng salarin na nakasakay sa motorsiklo at hinablutan ng cellphone.“Ang modus nito ay umiikot-ikot muna sa mga barangay kung saan maghahanap siya ng mabibiktima na karaniwan ay naglalakad sa kalsada na nagse-cellphone. So kapag nakakita siya ng tiyempo, agad niya itong babalikan at ii-snatch 'yung cellphone,” ani Police Lieutenant Colonel Ferdinand Casiano, hepe ng Anonas Police Station.Lumalabas sa imbestigasyon na pang-apat na beses nang makukulong ang suspek na dati na ring nasangkot sa kasong may kinalaman sa droga.Aminado naman ang suspek sa nagawang krimen.“Ginawa ko po ‘yon (kasi) kailangan ko lang po ng pera para sa magulang ko,” aniya.Mahaharap ang suspek sa reklamong robbery at paglabag sa Motorcycle Crime Prevention Act. —KG, GMA Integrated News"
1,"Winalis ng Gilas Pilipinas ang first window ng FIBA Asia Cup Qualifiers matapos pulbusin ang Chinese Taipei, 106-53, sa kanilang paghaharap sa Philsports Arena nitong Linggo.May kartada na ngayon ang Gilas na 2-0, na tinalo rin ang Hong Kong, 94-64, noong Huwebes.Ipagpapatuloy ng Pilipinas ang kaniyang road to FIBA Cup sa Nobyembre kung saan makakaharap naman nila ang New Zealand at Hong Kong muli sa ikalawang window ng Asia Cup Qualifiers.Sa darating na July, sasagupa rin ang Gilas para 2024 FIBA Olympic Qualifying Tournament, ayon kay coach Tim Cone  ""We were just talking in the locker room about how this kind of feels like an ending because we don’t play again until another three or four months and so it kind of feels like an ending for us,"" sabi ni Cone.""We wish we had one more game to play next week or in a couple of days so we can keep this group together, but that’s not something we can control. I don’t think there’s one guy in our team not looking forward to June and getting back together and getting this team going,"" patuloy niya.Gayunman, hindi magiging madali ang road to Olympics ng Gilas dahil kakaharapin nila sa July 3 sa Arena Riga in Riga, Latvia, ang world no. 8 na Latvia. Sa July 4, ang No. 23 na Georgia naman ang kanilang makakalaban.Umaasa si Cone na magiging maganda ang kondisyon at kalagayan ng kaniyang 12-man team pagdating ng naturang mga laban. -- FRJ, GMA Integrated News"
1,"BERLIN, Germany - Sinagot ni Pangulong Ferdinand ''Bongbong'' Marcos Jr. ang bagong banat sa kaniya ni dating Pangulong Rodrigo Duterte na puro pasyal ang ginagawa niya sa pagpunta sa ibang bansa. Pinuna rin ng Punong Ehekutibo ang pabago-bago umanong sinasabi ng dating lider. Nang makausap ng mga mamamahayag, ipinakita ni Marcos ang kaniyang schedule sa biyahe para patunayan na walang nakalaang oras para siya mamasyal. ''It's my schedule for today. Where's the (paseo?) Wala. You know, kasama ko... we don't make pasyal, even in the places that I spent a lot of times with, 'di ko napupuntahan 'yung mga dati kong pinupuntahan because we're here to do this,'' sabi ni Marcos na nasa Germany ngayon para sa working visit. Sa nakaraang rally na ginawa sa Liwasang Bonifacio, pinuna ni Duterte ang madalas na pagbiyahe ni Marcos sa ibang bansa at sinabing, ''Si Marcos, pasyal pasyal na lang 'yan.'' Sa naturang pagtitipon, hinikayat ni Duterte ang mga tao na huwag suportahan ang isinusulong na Charter change dahil nais lang umano ng mga nakaupo sa puwesto--kabilang si Marcos-- na magtagal sa kapangyarihan, gaya umano ng ama nito na si Marcos Sr. Nang hingan ng komento ang nakababatang Marcos sa naturang sinabi ni Duterte, sinabi ng pangulo na nalilito siya sa pabago-bagong pahayag ng dating pangulo. ''Nako-confuse kasi ako kay PRDD, papalit-palit eh. So I’ll have to examine it further really kasi very... kulang ang naririning sa balita, ang kaniyang mga remarks. So, we will... tingnan ko muna kung ano ba talaga ang sinabi niya para maintindihan ko,'' ayon kay Marcos. ''I think hindi ko talaga naintindihan kasi parang naiiba, bawat salita niya iba eh. So, I will try to make sense of it,'' patuloy niya. Matatandaan na naunang kinontra ni Duterte ang Charter change na isinusulong sa paraang ng Peoples Initiative. Pero may sumunod siyang pahayag na ok lang ang charter change kung hindi pagpapalawig ng termino ang layunin. May pahayag din noon si Duterte na tinawag niyang ""bangag"" si Marcos, pero kinalaunan ay sinabi ng dating lider na hindi niya inakusahang adik ang nakaupo ngayong presidente. -- mula sa ulat ni Anna Felicia Bajo/FRJ, GMA Integrated News"
1,"Papayagan na ulit ng pulisya ang mga sibilyan na magmay-ari ng matataas na kalibre ng baril, bagay na ikinababahala naman ng isang grupo. Nitong Lunes, sinabi ni Philippine National Police (PNP) spokesperson Police Colonel Jean Fajardo, na aamyendahan ang implementing rules and regulations (IRR) ng Comprehensive Firearms and Ammunition Regulation Act, para payagan ang mga sibilyan na magmay-ari ng matataas na kalibre ng armas, partukular ang semi-automatic. “Sa ngayon po, 'yung mga private citizens na nagmamay-ari ng riple, particularly 'yung 7.62 pababa at 'yung kanilang mga baril po ay mayroon pong classification po ng semi-automatic, ay puwede na pong palisensyahan ng sibilyan,” sabi ni Fajardo sa press briefing. “Yun po 'yung particular provisions po na pupuwede na pong magmay-ari po ang sinuman pong sibilyan ng 7.62, 'yun po 'yung M14 pababa basta po 'yung baril na iyun ay hindi automatic,” dagdag pa ng opisyal.Una rito, bumuo ang PNP ng isang technical working group para pag-aralan ang mga babaguhin sa probisyon sa IRR sa Comprehensive Firearms and Ammunition Regulation Act. Sinabi ni Fajardo na ipinadala na sa UP Law Center for publication ang ginawang pag-amyenda at magiging epektibo ang bagong patakaran pagkaraan ng 15-araw matapos itong malathalaha. Sa ulat ni Chino Gaston sa GMA News 24 Oras nitong Lunes, nabahala sa bagong patakaran ang grupong Gunless Society of the Philippines, dahil mistulang ginagaya na sa bansa ang kultura sa Amerika na may baril ang walo sa bawat 10 sibilyan. ""Nakikita natin ang result ng ganung policy sa Amerika, doon sa mga shooting na nangyayari sa kanila. Kung yung mga ganung culture ay dadalhin natin dito sa Pilipinas, ganung problema rin ang haharapin natin,"" babala ni Norman Cabrera, presidente ng grupo. -- FRJ, GMA Integrated News"
1,"Sasampahan ng kasong qualified human trafficking at child abuse si Kingdom of Jesus Christ (KOJC) leader Apollo Quiboloy, ayon kay Justice Secretary Jesus Crispin Remulla. Sa pulong balitaan nitong Lunes, sinabi ni Remulla na inaprubahan ng Department of Justice (DOJ) ang petition of review na inihain ng kampo ng biktima kaugnay sa reklamong isinampa noong 2011, pero naunang ibinasura ng Office of the City Prosecutor ng Davao City. Pero pagkatapos ng ginawang pagsusuri, inatasan ng DOJ ang Davao City Prosecutor's Office na isampa ang kasong sexual abuse laban kay Quiboloy, kaugnay sa paglabag sa Republic Act 7610 o “Special Protection of Children Against Abuse, Exploitation and Discrimination Act.” Sa Pasig City court naman isasampa ang reklamong qualified trafficking case. “Pinag-aralan namin nang husto at ang lumalabas talaga rito, meron talagang kailangang panagutan si Pastor Apollo Quiboloy at ang kanyang mga kasama, sa isang complainant, sa isang nagrereklamo nung panahon na ‘yun ay may edad na 17-anyos nung nangyari ang krimen,” ayon kay Remulla. Hihilingin din ng DOJ sa Korte Suprema na ilipat sa Manila ang pagdinig sa kasong isasampa sa Davao, kung saan nagmula si Quiboloy, at kilalang kaalyado ng mga Duterte. “Dahil nga may problema sa Davao at maraming po roon pananakot na nagaganap at maraming po nagkaalinlangan, ay minabuti namin at talagang nakaplano na na hingin sa Korte Suprema na ilipat ang venue ng kaso ito dito sa Manila at mag-appoint na lang na special panel of prosecutors,” sabi ni Remulla. Sinabi rin ni Remulla na pinirmahan niya ang isang precautionary hold departure order laban kay Quiboloy, at inatasan ang Bureau of Immigration na huwag payagan ang spiritual leader na lumabas ng Pilipinas. Nagsasagawa ng magkahiwalay na imbestigasyon ang Senado at Kamara de Representantes tungkol kay Quiboloy. Sinisiyasat ng mga senador ang tungkol sa umano'y pang-aabuso na ginawa sa ilang dating miyembro ng KOJC, habang tinatalakay naman ng mga kongresista ang prangkisa ng Swara Sug Media Corporation, ang legal operating name ng Sonshine Media Network International, na broadcast media arm ng KOJC. Dahil hindi sinisipot ni Quiboloy ang mga pagdinig, naglabas ng subpeona ang Senado at Kamara, laban sa kaniya. Dati nang itinanggi ni Quiboloy ang mga paratang at iginiit na sa korte lang niya sasagutin ang mga alegasyon laban sa kaniya. Nitong Lunes, nagtipon-tipon naman ang mga tagasuporta ni Quiboloy sa Liwasang Bonifacio sa Manila at nasagawa ng prayer rally. “Freedom of assembly ‘yan. Wala tayong magagawa diyan. Exercise of religious freedom, isa pa ‘yan… Kung kailangan pong bantayan sila at paprotektahan, gawin natin para walang mangyaring kaguluhan,” ayon kay Remulla. —FRJ, GMA Integrated News"
1,"Dinakip ang isang lalaki sa Alfonso, Cavite matapos niyang makailang ulit na abusuhin umano at mabuntis ang kaniyang sariling anak. Ang suspek, tinatakot ang biktima gamit ang baril at granada. Sa ulat ni John Consulta sa 24 Oras Weekend nitong Sabado, mapapanood na malayo pa lamang nang makita na ng mga awtoridad ang suspek na target ng kanilang operasyon sa nasabing munisipyo. Paglabas ng suspek sa convenience store, agad na siyang dinakma ng mga tauhan ng Regional Intelligence Division ng PRO-4A. Sinabi ng Calabarzon Police na nag-post online ang anak ng suspek ng larawan ng baril at granada noong 2022. Ito umano ang ginagamit bilang panakot ng suspek sa anak sa makailang ulit na pang-aabuso sa biktima. Ayon sa PNP Calabarzon, isinalaysay ng biktima na apat na beses nangyari ang pang-aabuso umano ng sarili niyang ama. “Nabigla tayo sa revelation na ito palang suspek ay nabuntis siya dahil doon sa pangre-rape ng tatay niya. Pinalaglag niya ito dahil sa utos din ng magulang,” sabi ni Police Lieutenant Colonel Vic Cabatingan ng PNP Calabarzon. — Jamil Santos/DVM, GMA Integrated News"
1,"Nagpasa ng resolusyon ang Metro Manila Council (MMC) at tinukoy ang mga national road sa National Capital Region na bawal ang mga ""e-vehicle"" tulad ng  e-trikes at e-bikes. Inihayag ito ni Metropolitan Manila Development Authority (MMDA) chairman Romando Artes matapos ang pulong ng MMC nitong Miyerkules. “Ngayon pong umagang ito ay nagpasa ang MMC ng resolusyon regarding regulation ng e-trikes at other electric vehicles na pinagbabawal na po natin sa major roads na nasa jurisdiction ng MMDA,” saad niya. Kabilang sa mga tinukoy na kalsada ang: Posible pa umanong madagdagan ang listahan batay sa mga isusumite pa ng mga lokal na pamahalaan. Ang mga lalabag ay pagmumultahin ng P2,500, ayon kay Artes. Kailangan din umanong may driver's licenses ang gumagamit ng e-vehicles, ayon kay Artes. Kung walang lisensiya ang nagmamaneho, i-i-impound ang sasakyan. Magkakabisa ang patakaran pagkatapos ng 15 araw makaraan itong malathala at makapagsagawa ng information campaign. Nauna nang sinabi ni Artes, na kailangan ang regulasyon sa e-vehicles dahil sa may hatid itong peligro sa mga nagmamaneho, pasahero, at maging sa mga pedestrian. “In coming up with a new set of regulations, we shall address these concerns, particularly safety issues. We will consolidate and harmonize all existing rules and regulations, as well as ongoing programs of the LGUs and even the national government concerning e-vehicles, to make it comprehensive. This will also cover not just Metro Manila but nationwide,” sabi ni Artes.— mula sa ulat ni Joviland Rita/FRJ, GMA Integrated News"
1,"Dalawang rider ang nasawi, at isa pa ang sugatan sa magkakahiwalay na insidente ng banggaan ng mga motorsiklo sa Pangasinan, Isabela at La Union, na sangkot ang ilang kalahok sa isang motorcycle endurance challenge. Sa ulat ni Russel Simorio ng GMA Regional TV One North Central Luzon sa GMA News ""24 Oras"" nitong Lunes, masawi ang rider na si Dexter Dizu, nang makabanggaan niya ang isang kalahok sa motorcycle race sa National Highway sa Barangay Bonuan Boquig sa Dagupan City, Pangasinan. ""Wasak dito niya, makikita mo buto niya. Inaayos pa ng embalsamador kaya naka-scotch tape po,"" sabi ni Sherly Dizu sa sinapit ng kaniyang mister na si Dexter. Ayon sa isang tanod sa barangay, mabibilis ang pagdaan ng mga rider na kasali sa naturang karera. Sa San Juan, La Union, isang rider din ang nasawi matapos masalpok ng isang kalahok sa motorcycle race na nag-overtake umano. ""Hindi mo naman kasi puwedeng pigilan 'yang mga motorista kasi dadaan din sila. 'Yung mga participant sila na lang mag-adjust na dadaan,"" ayon kay San Juan Police Station chief Police Major Jason Dolipas. ""Pero nakabantay kami sa intersection, 'yun ang binabantayan namin na biglang susulpot na sasakyan."" Isang rider naman sa San Agustin, Isabela, ang nasugatan makaraang mabangga ng isang kalahok din sa naturang karera ng mga motorsiklo. Sa naturang challenge, kailangan makompleto ng mga kalahok na rider ang 1,200-kilometer na ruta sa loob lang ng 24 oras. Ayon sa pulisya, nakipag-ugnayan sa kanila ang organizers ng motorcycle endurance challenge para sa seguridad pero sadya raw mabibilis ang takbo ng mga sangkot sa aksidente. Sinusubukan pa ng GMA Integrated News na makuha ang panig ng organizers ng karera na the Boss Ironman Challenge. Gayunman, sinabi ng pulisya na nangako ang organizer at mga rider na kalahok na nasangkot sa aksidente na tutulong sila sa pamilya ng mga nasawi at nasaktan. Sinabi naman ni PNP chief Police General Benjamin Acorda Jr., paiimbestigahan niya ang mga insidente. ""I think the PNP can only do so much, but we want to give our best. More on sa organizers 'yan eh, but we are willing to help and do an inter-agency coordination with them,"" ayon sa opisyal. — FRJ, GMA Integrated News"
1,"Tatlong magkakapatid na senior citizen ang nasawi matapos silang makulong sa nasunog nilang bahay sa Taytay, Rizal. Ang dalawa sa mga biktima, nakalabas na umano ng bahay pero bumalik para iligtas ang isa pa nilang kapatid na may kapansanan. Sa ulat ni Bam Alegre sa GMA News ""Unang Balita"" nitong Lunes, sinabing nangyari ang trahediya nitong Linggo ng gabi. Pawang mga babae ang mga biktima, na nakatira sa Kilometer 36 sa Barangay Dolores. Ayon sa Bureau of Fire Protection-Taytay, mabilis na gumapang ang apoy mula sa isang bahay patungo sa dalawang bahay na katabi nito. Naapula ang sunog na nagsimula dakong 9:00 pm makalipas ang isang oras. ""Nahirapan po ang mga bumbero natin kasi bawat tapak nila sa tubig at sa yero, nakukuryente po sila, pati rin po ako, kasi po kami ang mga first responder. Yung wire nakadikit sa bakal,"" sabi ni BFP Taytay Fire Officer 1 John Randolph Baldonado. Ayon sa mga kaanak, nakalabas na ng bahay ang dalawang biktima, pero bumalik para tulungan ang isa nilang kapatid na naiwan na may kapansanan. Sa kasamaang-palad, hindi na nakalabas ng bahay ang tatlong magkapapatid. Iniimbestigahan pa ng BFP ang pinagmulan ng sunog. Muli namang nagpaalala ang BFP na mag-ingat para maiwasan ang sunog. ""Remind ko lang po sa publiko na iwasan nating iwanan na nakasaksak at naka-on 'yung ating mga appliances. Kadalasan kasi, 'yon ang mga sanhi ng sunog natin. Kagaya rin po ng pagluluto natin, huwag rin po nating iiwanan. 'Yon po ang madalas na sanhi ng sunog dito sa Taytay,"" ayon kay Baldonado. Gugunitain ang Fire Prevention Month sa Marso. —FRJ, GMA Integrated News"
1,"Winalis ng Gilas Pilipinas ang first window ng FIBA Asia Cup Qualifiers matapos pulbusin ang Chinese Taipei, 106-53, sa kanilang paghaharap sa Philsports Arena nitong Linggo. May kartada na ngayon ang Gilas na 2-0, na tinalo rin ang Hong Kong, 94-64, noong Huwebes. Ipagpapatuloy ng Pilipinas ang kaniyang road to FIBA Cup sa Nobyembre kung saan makakaharap naman nila ang New Zealand at Hong Kong muli sa ikalawang window ng Asia Cup Qualifiers. Sa darating na July, sasagupa rin ang Gilas para 2024 FIBA Olympic Qualifying Tournament, ayon kay coach Tim Cone ""We were just talking in the locker room about how this kind of feels like an ending because we don’t play again until another three or four months and so it kind of feels like an ending for us,"" sabi ni Cone. ""We wish we had one more game to play next week or in a couple of days so we can keep this group together, but that’s not something we can control. I don’t think there’s one guy in our team not looking forward to June and getting back together and getting this team going,"" patuloy niya. Gayunman, hindi magiging madali ang road to Olympics ng Gilas dahil kakaharapin nila sa July 3 sa Arena Riga in Riga, Latvia, ang world no. 8 na Latvia. Sa July 4, ang No. 23 na Georgia naman ang kanilang makakalaban. Umaasa si Cone na magiging maganda ang kondisyon at kalagayan ng kaniyang 12-man team pagdating ng naturang mga laban. -- FRJ, GMA Integrated News"
1,"Sa kulungan ang bagsak ng isang lalaki matapos siyang maaktuhang nagnanakaw ng takip ng manhole sa Maynila. Ang suspek, nakuhaan din ng sumpak o improvised shotgun at isang bala. Sa ulat ni Jhomer Apresto sa Unang Balita nitong Biyernes, sinabing inaresto ng mga tauhan ng Manila Police District ang suspek, na dati na ring nagnanakaw umano ng mga takip ng manhole sa iba’t ibang lugar sa Malate. Inilahad ng pulisya na naaktuhan ng mga tauhan ng Barangay 733 ang pagnanakaw ng suspek. Pagkakuha sa manhole, inilagay ito ng lalaki sa kaniyang trolley para hindi mahalata. Gayunman, nakita na siya sa akto ng mga taga-barangay bago pa niya ito ipinasok sa loob. Ngunit hindi agad nalapitan ang lalaki matapos siyang makitaan din ng sumpak. Nadisarmahan ang lalaki pagkarating ng pulisya. Umamin ang suspek sa kirmen, ngunit itinangging siya ang nagnanakaw ng mga takip ng manhole sa iba pang mga barangay. “Nangailangan lang po kaya ko po kinuha ‘yun,” sabi ng suspek. Ibebenta sana ng suspek sa junk shop ang manhole sa halagang P300. Nakasaad sa batas na mahigpit na ipinagbabawal ang pagnanakaw ng mga government property na ginagamit para sa kaligtasan ng publiko tulad ng mga takip ng manhole, railings, signages, at iba pa. May parusa itong pagkakakulong na aabot sa 30 taon at multang hindi lalampas sa P300,000. Maaari ring makulong at magmulta ang sinumang bumibili ng mga naturang gamit. Sasampahan na ng reklamong theft at paglabag sa Comprehensive Law on Firearms and Ammunition  ang suspek.—Jamil Santos/AOL, GMA Integrated News"
1,"Mahilig ka bang tumingala sa langit para pagmasdan at masilayan ang buwan at mga bituin…maging ang ibang planeta sa kalawakan? Pwede mong makita ang mga iyan ng mas malapit, malinaw at detalyado! Para mas mapalapit at mahikayat ang kabataan sa science at astronomy, libre ang stargazing o telescope viewing sa PAGASA Astronomical Observatory at ang planetarium show sa PAGASA Planetarium ngayong National Astronomy Week o hanggang ika-24 ng Pebrero, Sabado. Bagaman sa pagbabago raw ng panahon na nariyan na ang light at air pollution, maari pa rin naman daw ituloy ang interes sa stargazing. ""Kaya pa rin po naman kasi nakikita pa rin po natin yung moon natin and other planets,"" ani Allan Julius Alcaraz ng PAGASA Astronomical Observatory. ""Ang nagiging problema lang natin dito yung mga constellations. hindi na natin sila medyo nakikita. Maganda kung nasa province tayo, sa beaches, sa mga bundok kitang kita natin yung constellations.'' Ang PAGASA Astronomical Observatory ay nasa loob ng campus ng UP Diliman sa Quezon City. Ang PAGASA Planetarium naman ay nasa loob ng PAGASA Science Garden sa Miriam Defensor Santiago Avenue (ang dating Agham Road), sa Quezon City rin. Ayon sa Facebook page ng PAGASA, kailangan lang mag-email ang mga interesadong pumunta sa libreng planetarium show at telescope viewing. Bawal ang walk-in. Ilang enthusiasts ang nagtungo sa observatory, para raw madagdagan ang kanilang kaalaman at masilayan ang ganda ng kalawakan. Si Jonie, isang enthusiast, sinilip sa telescope ang buwan at planetang Jupiter. Aniya, “Matagal ko nang tinitignan itong mga ito na naked eye lang, gusto ko ma-experience na naka- zoom in. Ngayon nakita ko yung Jupiter saka yung buwan, sana yung susunod yung Venus naman at Mars. Maganda, maganda. Masaya.” Si Aldrin—na taga Plaridel, Bulacan pa—sinadya rin ang observatory para makisilip sa kanilang telescope. ""Sort of release ng stress kasi ang ganda ng view,"" sabi niya. ""Parang nakaka-humble po siya kasi we are part of something bigger and ang ganda ng creation ni God.""  Ang isa pang nakilala namin sa observatory, si Job, may dala pang sariling telescope! Nitong pandemic daw nagsimula ang kanyang interes sa astronomy at stargazing. Buti na lang daw sinuportahan siya ng kanyang pamilya sa kanyang interes; para sa kanya kasi mahal na hobby ang stargazing. ""For the average Filipino, definitely it would hurt their bank account. It will hurt their pocket because this telescope is like P26,000 and that’s like a discounted price. It’s quite an investment if you really want to dedicate yourself in astronomy as a hobby and as a career,” aniya. Sulit naman daw ang gastos sa ganda ng makikita sa kalawakan. Pero para kay Alcaraz, ""Meron naman po kayong mabibili na maliliit na telescope sa online, sa mga department store, kung hobby lang naman. Hindi naman ganun kamahal. Pumunta na lang po kayo rito, P25 lang naman per head."" — BM, GMA Integrated News"
1,"Sinabi ng isang testigo na dumalo sa pagdinig ng komite na pinamumunuan ni Senadora Risa Hontiveros na nakakuha umano ng mga baril na nasa mga bag sina dating Pangulong Rodrigo Duterte at anak niyang si Vice President Sara Duterte mula kay Pastor Apollo Quiboloy, lider ng Kingdom of Jesus Christ (KOJC). Sa pagpapatuloy ng pagdinig ng Senate Committee on Women, Children, Family Relations, and Gender Equality nitong Lunes, sinabi ng testigo na itinago sa Alyas ""Rene,"" na nakuha umano mag-amang Duterte ang mga armas sa ""Glory Mountain"" kung saan dati siyang landscaper. ""Ako po ay naging landscaper ni Quiboloy sa Glory Mountain at doon ko na po naranasan ang pananakit mismo sa kamay ni Quiboloy... Sa Glory Mountain, 'pag dumadating si Quiboloy sakay ng chopper, may dala po siya na malalaking bag na laman po ang iba-ibang uri ng baril at nilalatag po ito sa tent na katabi po ng mansyon niya,"" sabi ni Rene. ""Minsan po pumupunta doon din si former President Rodrigo Duterte at former Davao mayor Sara Duterte. 'Pag umaalis na sila doon sa Glory Mountain, dala na po nila yung mga bag na siya pong bag na nilalagyan po ng mga baril,"" patuloy niya. Makikita ang Glory Mountain na pag-aari umano ni Quiboloy sa Davao City, na kilalang balwarte ng mga Duterte. Sinisikap pang makuha ng GMA Integrated News ang panig ng mag-amang Duterte, gayundin mula sa dating executive secretary ni ex-presidente Durterte na si Salvador Medialdea, at kilalang kaalyado niya na si Sen. Bong Go. Sa testimonya ni Rene sa komite, sinabi rin niya na nag-aalok ng pekeng scholarship ang KOJC para makahikayat ang mga kabataan na sumapi sa grupo. Kuwento ni Rene, nang maging ""full-time"" siya sa KOJC, inutusan siyang mamalimos sa mga kalye, plaza, at restaurant, at binigyan ng ""quota"" na P3,000 kada araw na kailangang makuhang limos. ""Kung hindi ko maabot ang aking goal ay papaluin at 'di ako papakainin... Pag ber months naman po, o mula September to December, ay mas puspusan ang aming pamamalimos. P1.5 million ang aking goal na kailangan makuha at maibigay kay Quiboloy sa loob ng apat na buwan. Kaya 8 a.m. to 11 p.m. ako namamalimos, halos wala na pong pahinga at kain. Gumagamit kami ng mga fake charity para mas nakakaawa kami tingnan,"" pahayag niya sa komite. Nagsimula raw magduda si Rene sa KOJC nang maging youth leader na siya at inatasang mag-recruit ng mga kabataan para sumali sa kanilang religious group na mamamalimos din. ""Noong nahalata nila na ako na ay may agam-agam, pinadala ako sa Central Headquarters sa Davao. Akala ko ay matutupad na ang pangako nila sa akin na papag-aralin sa Jose Maria College pero dinala lang pala ako sa Glory Mountain kung saan dito dinadala ang mga 'sanctioned workers' o yung hindi nakakakuha sa mga quota o kailangan ng pagwawasto,"" ayon kay Rene. Sa Glory Mountain, nakaranas umano si Rene ng pananakit mula kay Quiboloy kapag hindi ito nasiyahan sa kaniyang trabaho  bilang landscapers. Noong 2020, sinabi ni Rene na hiniling niya makauwi siya dahil sa naranasang pananakit mula kay Quiboloy pero hindi siya pinayagan. Sa halip, itinalaga siya bilang personal assistant ng isang nagngangalang Jun Andrade, na isa umanong mataas na opisyal ng KOJC. Sa pagkakataong ito, nakaranasan naman siya ng sekswal na pang-aabuso. Nagsumbong daw si Rene sa KOJC Executive Secretary na si Eleanor Cardona, pero pinagalitan at sinampal daw siya nito. Noong kalagitnaan ng 2020, itinalaga naman siyang researcher sa SMNI, na pinapatakbo rin umano ng religious organization. Habang nagtatraho sa news outlet, pinamamalimos pa rin siya. Dahil nakaranas din ng pagmamalupit sa isang Tina San Pedro sa SMNI, sinabi ni Rene na kumalas na siya sa KOJC noong 2021. Pero pinagsabihan umano siya ng isang Marlon Rosete, na CEO umano ng news outlet, na huwag magsasalita tungkol sa kanilang religious organization, lalo na ang mga nangyari sa Glory Mountain. Nagsasagawa ng imbestigasyon ang komite ni Hontiveros tungkol sa umano'y human trafficking at sexual abuses na kinasasangkutan ni Quiboloy at KOJC. Sinabi ni Hontiveros na mayroon nang subpoena ang Senado laban kay Quiboloy para obligahin itong humarap sa pagdinig ng komite. —mula sa ulat ni Hana Bordey/FRJ, GMA Integrated News"
1,"Sugatan ang isang batang siklista matapos mabundol ng e-bike sa Pasay City, ayon sa ulat ng Unang Balita nitong Lunes. Nagtamo ng mga sugat sa siko at tuhod ang 15-anyos na siklistang kinilalang si Gab Isidro matapos mabangga ng e-bike na may sakay na dalawang Chinese. Binigyan si Isidro ng first aid ng mga otoridad, habang nahabol naman ang e-bike. Sa pamamagitan ng translator sa cellphone sinabi ng binatilyo na hindi siya magsasampa ng reklamo laban sa dalawang Chinese at tinatanggihan niya ang alok nilang bayad. Walang pahayag ang dalawang Chinese na hindi raw marunong magsalita ng Tagalog o English. —KBK, GMA Integrated News"
1,"Patay na ang nakakulong na lider ng oposisyon sa Russia at pangunahing kritiko ni President Vladimir Putin na si Alexei Navalny, 47-anyos. Ayon sa Reuters, iniulat ng Russian prison service na nawalan umano ng malay si Navalny, habang nakapiit sa isang bilangguan sa Arctic Circle, na malayo sa Moscow. Sa pahayag na inilabas ng Federal Penitentiary Service of the Yamalo-Nenets Autonomous District, sinabing sumama umano ang pakiramdam ni Navalny at nawalan ng malay matapos maglakad sa IK-3 penal colony sa Kharp, na tinatayang 1,900 km ang layo mula sa northeast ng Moscow. ""The medical staff of the institution arrived immediately, and an ambulance team was called,"" saad sa pahayag. ""All necessary resuscitation measures were carried out, which did not yield positive results. Doctors of the ambulance stated the death of the convict,"" dagdag nito. Inaalam pa umano ang dahilan ng pagkamatay ni Navalny. Ayon naman kay Dmitry Peskov, tagapagsalita ni Putin, ipinaalam na umano sa pangaulo ang nangyari kay Navalny. Naging boses ng oposisyon sa Russia si Navalny na walang takot na inakusahan ang gobyerno ng katiwalian. Noong 2021, bumalik sa Russia si Navalny mula sa Germany matapos na magpagamot bunga ng umano'y tangkang paglikida sa kaniya gamit ang nerve agent o sa paraan ng paglason. Dinakip si Navalny sa pagbalik niya sa Russia, kinasuhan, at hinatulang makulong. Itinanggi naman ng Kremlin ang alegasyon at iginiit na walang katibayan na magpapatunay na nilason sa pamamagitan ng nerve agent si Navalny. — mula sa ulat ng Reuters/FRJ, GMA Integrated News"
1,"Tiniyak ni Senate President Juan Miguel Zubiri nitong Biyernes na pipirmahan niya subpoena laban kay Pastor Apollo Quiboloy para obligahin itong dumalo sa pagdinig ng komite na nagsisiyasat sa alegasyon na sangkot siya sa human trafficking at pang-aabuso sa mga kababaihang miyembro ng kaniyang religious group. Ginawa ni Zubiri ang pahayag matapos sabihin ni Senadora Risa Hontiveros nitong Huwebes na naipadala na nila sa tanggapan ni Zubiri ang sulat at kahilingan para ipa-subpoena si Quiboloy. ""Mas maigi itanong niyo kay SP (Senate President) para kanilang maipaliwanag,"" sabi ni Hontiveros sa mga mamamahayag nang tanungin kung bakit wala pa ang subpoena. Ang Senate Committee on Women, Children, Family Relations, and Gender Equality na pinamumunuan ni Hontiveros ang nagsisiyasat sa alegasyon ng sangkot umano si Quiboloy sa human trafficking at pang-aabuso sa ilang kababaihang miyembro ng kaniyang religious group na Kingdom of Jesus Christ (KJC). BASAHIN: 2 babaeng Ukrainian, kabilang sa mga dating miyembro ng KOJC na nag-akusa laban kay Quiboloy ng pagsasamantala Sa mga naunang pahayag, itinanggi ni Quiboloy ang mga paratang at nagdeklara na hindi siya sisipot sa imbestigasyon ng Senador. Sa halip, sasagutin umano niya ang mga bintang kung isasampa ito sa korte. BASAHIN: Pastor Quiboloy, handa raw humarap sa korte pero hindi sisipot sa Senado Ayon kay Zubiri, nakahanda na ang subpoena laban kay Quiboloy at kailangan na lang niyang pirmahan. ""I have been told by my staff that the issuance of the subpoena for Pastor Apollo Quiboloy has been prepared and is now ready for my signature. I am just in the Visayas at the moment for several engagements, but I will sign all these documents upon my return,"" paliwanag ng lider ng Senado. Idinagdag ni Zubiri na ang pagkakaantala ng subpoena ay bunga ng maraming trabaho sa kapulungan, at pagtugon sa mga isyu gaya ng pag-atake umano sa Senado at usapin ng ""pekeng"" People's Initiative."" Ayon kay Hontiveros, kahit wala pa ang subpoena, ipagpapatuloy na niya ang pagdinig ng komite tungkol sa kay Quiboloy. ""In the meantime, hindi na kayang hintayin ng komite (Senate Committee on Women, Children, Family Relations, and Gender Equality) 'yung subpoena. Itutuloy po namin 'yung pagdinig, lalo na mayroon kaming second batch of witnesses,"" anang senador. — mula sa ulat ni Llanesca T. Panti/FRJ, GMA Integrated News"
1,"Dinakip ang isang babae matapos niyang abandonahin ang kaniyang sanggol sa banyo ng isang gasolinahan sa Kalayaan Avenue, Quezon City. Ang kaniyang mga magulang, inaresto rin nang maging kasabwat sa krimen. Sa ulat ni Bam Alegre sa Unang Balita nitong Martes, sinabing na-backtrack ng pulisya ang pagkakakilanlan ng ina makalipas ang ilang araw na pagtutok sa CCTV footage. Nahanap ng pulisya ang tirahan ng babae noong Biyernes sa isinagawang hot pursuit operation sa Antipolo, Rizal. Kasama ang Children and Women’s Desk ng estasyon, ipinaliwanag sa mga suspek ang kanilang mga karapatan at inimbitahan sa presinto para maimbestigahan. Kusang sumama ang babae at kaniyang mga magulang ngunit tumangging magbigay ng pahayag sa pulisya. Naplakahan sa CCTV footage ang ginamit nilang sasakyan at natuklasang pagmamay-ari ito ng ama ng babaeng nag-iwan sa sanggol. Bago inaresto, makikita sa CCTV footage ang buntis na babae na naki-CR sa gasolinahan, ngunit nanganak na pala siya sa loob. Iniwan niya ang kaniyang sanggol hanggang sa madiskubre ito ng sumunod na gumamit ng banyo. Hindi agad natuklasang may sanggol nilagyan ito ng tissue sa bibig para hindi marinig ang kaniyang iyak. Nahaharap sa frustrated infanticide at child abuse ang ina ng sanggol, at inireklamo rin ang kaniyang mga magulang. —Jamil Santos/VBL, GMA Integrated News"
1,"Nasawi ang isang 72-anyos na senior citizen nang ma-trap siya sa kanilang bahay sa isang sunog na sumiklab sa Barangay 96, Pasay City. Sa ulat ni Darlene Cay sa State of the Nation, kinilala ang biktima na si Ruben Yabut, na nasawi sa kanilang bahay sa Zamora Street. Ayon sa kaniyang anak, bedridden o hindi na nakagagalaw si Yabut matapos itong ma-stroke. Tinangka pa si Yabut na sagipin ng residenteng si Darwin San Miguel. Gayunman, sugatan si San Miguel, pati ang isa pang residente at isa pang fire volunteer. Sumiklab ang sunog pasado 2 p.m. Itinaas agad ng Bureau of Fire Protection ang sunog sa ikalawang alarma. Naapula ang apoy makalipas ang dalawang oras. Ayon sa tala ng barangay officials, nasunog ang 48 bahay, at nawalan ng tirahan ang nasa 70 pamilya. Nasunog din ang mismong barangay hall ng Barangay 96, at nadamay ang ilang mahahalagang dokumento tulad ng financial documents, blotter at logbook ng barangay. Panandaliang mananatili sa Zamora Elementary School ang mga nasunugan. Patuloy ang imbestigasyon sa sanhi ng apoy. —Jamil Santos/ VAL, GMA Integrated News"
1,"Nahuli-cam ang ginawang pandurukot ng isang miyembro umano ng “Ipit Gang” mula sa bag ng isang estudyante sa Santa Mesa, Maynila. Sa ulat ni Jhomer Apresto sa Unang Balita nitong Huwebes, mapapanood sa CCTV ang paglalakad ng isang lalaking nakaputi sa Ramon Magsaysay Boulevard. Ilang saglit pa, makikitang pabalik siya at tila may sinusundan. Sa isa pang kuha ng CCTV, makikita ang lalaki na nasa likod na ng tatlong estudyante, at dumudukot na pala mula sa bag ng estudyanteng nasa kaniyang harapan. Natangay ang cellphone ng biktima saka lumayo ang salarin. Ayon sa barangay, halos mga kalalakihan ang mga miyembro ng Ipit Gang, na sinasabayan ang mga estudyante sa pagsakay sa jeep. Kung minsan, magpapalit ng damit ang mga salarin pagkakuha sa mga gamit ng mga biktima. Ayon sa barangay, hindi na mabilang kung gaano karami ang nanakawan ngayong taon. Nakipag-ugnayan na ang barangay sa pulisya sa pagtugis sa mga salarin, at napagkasunduang maglalagay sila ng outpost. —Jamil Santos/VBL, GMA Integrated News"
1,"Nasa 142 online courses ang libre umanong iniaalok ng prestihiyosong Harvard University ngayong 2024. Sa official website ng nasabing unibersidad, nakasaad na kabilang sa mga kursong iniaalok nila ang programming, history, data sciences, mathematics, at humanities. Tatagal ang mga kurso ng isa hanggang higit 12 linggo, ""and will be taught exclusively online, typically asynchronously to allow the learner to complete the work within a wider designated time frame."" Bibigyan din ng Harvard University ng free access sa materials sa bawat kurso ang mga mag-e-enroll, kabilang sa mga video at babasahin na inihanda ng mga instructor. Kapag nakompleto ang kurso, maaaring magbayad ng fee ng mula P6,000 hanggang P17,000 kung nais na kumuha ng certificate of completion na verified ng unibersidad. Kamakailan lang, inanunsyo ng University of the Philippines Open University ang kanilang 24 online courses na libre din. —FRJ, GMA Integrated News"
1,"Nagbabala ang isang anti-scam watchdog sa publiko laban sa mga manloloko na hahanapin ang kahinaan ng puso ng kanilang bibiktimahin para mahuthutan ng pera. Sa ulat ni Jun Veneracion sa GMA News ""24 Oras"" nitong Huwebes, inihayag ng Scam Watch Pilipinas ang walong uri ng love scammer na inaasahang mas magiging aktibo ngayong Pebrero na buwan ng pag-ibig. “Mag-ingat sa inyong puso ‘wag padalos-dalos, may love scam. Pairalin natin ang utak kung scam o hindi,” paalala ni Undersecretary Alexander Ramos, Executive Director, Cybercrime Investigation and Coordinating Center. “Wala naman problema kapag naghahanap kayo ng ka relasyon sa online. Ang red flag talaga diyan, magiging biktima ka oras na nagbigay ka rin ng pera,” sabi naman ni Police Colonel Jay Guillermo, Philippine National Police - Anti-Cybercrime Group (PNP-ACG) Chief, Cyber Response Unit. Ang walong profiles of umano ng love scammer ay: Ayon kay Jocel De Guzman, co-founder of ScamWatch, ang pinakamasakit sa panloloko ay paiibigin talaga ang biktima.—FRJ, GMA Integrated News"
1,"Tiniyak ni Senador Sonny Angara na hindi kasama ang political provisions sa isasagawang deliberasyon ng Senado sa Charter change (Cha-cha) para susugan ang mga probisyon na para lang sa ekonomiya. ""Maganda 'yung gagawin ng Senado dahil limitado lamang sa economic amendments ito. 'Di katulad ng [people's initiative] na walang limitasyon... kung sakaling ma-amyendahan ang paraan ng botohan sa pag-amyenda ng Saligang Batas,"" ayon kay Angara. ""Hindi tatalakayin ng ating subcommittee ang amyendang pampulitika,"" dagdag niya. Nitong Miyerkules, binuo ng Senado ang isang sub-committee sa ilalim ng committee on constitutional amendments and revision of codes para talakayin ang Resolution of Both Houses No. 6, na inihain nina Senate President Juan Miguel Zubiri, Senate President Pro Tempore Loren Legarda, at Angara. Layunin ng RBH No. 6 na amyendahan ang ilang economic provisions sa 1987 Constitution, partikular ang Articles XII, XIV, at XVI. Sususugan sa resolusyon ang probisyon sa Saligang Batas tungkol sa public services, education, and advertising industry, upang dagdagan ng salitang ""unless otherwise provided by law."" Ayon kay Angara, napiling mamuno sa sub-committee, pagtutuunan nila ng pansin ang laman ang RBH 6 para matiyak na limitado at nakatuon ang kanilang deliberasyon. Iimbitahan umano ng komite ang ""wide sector of society and the political spectrum to ensure health discussion and debate,"" sabi ni Angara. Iginiit naman ni House Majority Leader Mannix Dalipe, na para sa economic provisions din at hindi ang term extension ng mga opisyal ang pakay ng Cha-cha sa Kamara de Representantes. Inihayag ito ng kongresista bilang reaksyon sa alegasyon ni dating Pangulong Rodrigo Duterte na nais ng mga mambabatas na magtagal sa kapangyarihan ang mga Marcos kaugnay sa hakbang ng people's initiative (PI), na paraan para amyendahan ang Saligang Batas. “Let’s stop resorting to such stories and other shenanigans. We are happy that the Senate is now going to deliberate on it (Resolution of Both Houses on amending economic provisions) because we have been waiting for it for so long,” ani Dalipe. “The suspicion that we are trying to do this to have somebody become a prime minister or something, records will prove otherwise. I’m challenging those who are accusing the House of Representatives of trying to put in this, you know, pushing for this constitutional amendments or changes in our constitution…show us proof that we are the ones pushing for political changes. We challenge them to check the records of the Senate of what we transmitted,” hamon ni Dalipe.--may ulat sina Hana Bordey/Llanesca T. Panti/FRJ, GMA Integrated News"
1,"Inanunsyo ng University of the Philippines Open University (UPOU) na mayroon silang libreng 24 massive open online courses (MOOCs) ngayong taon. Kabilang ang mga kurso ang gender sensitivity training, business analytics concepts and frameworks, principles of graphic design, social entrepreneurship, at marami pang iba. ""Our courses are free, self-paced, and open to everyone so you may complete them at your own convenience,"" saad sa UPOU website. ""At the end of each course, completers will be awarded e-certificates which you may include in your resume as a 16-hour training,"" dagdag pa nito. Para sa mga detalye tulad ng schedule ng mga kurso at paano magparehistro, bisitahin ang UPOU website. —FRJ, GMA Integrated News"
1,"Hiniling ni House Speaker Martin Romualdez sa kaniyang pinsan na si Senadora Imee Marcos na maging maingat sa mga binibitawang salita dahil kasama ang mga kabataan sa nakamasid sa kanila. Ginawa ni Romualdez ang apela nitong Martes matapos ang patutsada ni Marcos sa ginagawang pagdinig ng Senado kaugnay sa hakbang na people’s initiative na paraan para amyendahan ang 1987 Constitution. “Ang pakiusap ko lang kay Senator Imee. Hindi po kailangan ng bastusan. Pinakikinggan tayo ng mga kabataan at hindi magandang ehemplo ang ganito,"" sabi ni Romualdez sa kaniyang pahayag para kay Marcos, kapatid ni Pangulong Ferdinand ""Bongbong"" Marcos Jr. Ayon kay Romualdez, dapat manatili pa rin ang respeto at pagiging sibilisado sa pagtugon sa mga isyu. “Family ties in Philippine politics are deeply rooted, and while differences in opinions are inevitable, it is essential to approach these differences with a spirit of constructive dialogue and mutual respect,” anang lider ng Kamara de Representantes. “The phrase ‘Walang gamot sa kakapalan ng mukha mo’ as expressed by Senator Marcos, reflects a passionate stance on issues we both care deeply about. As public servants, our primary focus should always be on the welfare of our constituents and the progress of our nation. It is in this light that I choose to interpret her words as a call to engage more deeply in our shared commitment to serve the Filipino people,” ayon kay Romualdez. Ginawa ni Sen. Marcos ang naturang pahayag nang ipagtanggol niya ang Senado kaugnay naman sa pahayag ng nagsusulong ng PI na hindi dapat makialam ang kapulungan sa people's initiative. BASAHIN: Senators have no business over people's initiative? Imee fumes at statementNagpahayag ng suporta si Romualdez sa people’s initiative para amyendahan ang economic provisions sa Saligang Batas. Para sa diwa ng pagkakaisa at kooperasyon, sinabi ng kongresista na bukas siya sa ""meaningful discussions with (the senator) to address any concerns and work together for the betterment of our country.” “It is through open communication and collaboration that we can best serve the interests of our people,” dagdag ni Romualdez. Nanawagan siya na itigil na ang bangayan at magtrabaho para sa mga mamamayan.—FRJ/GMA Integrated News"
1,"Arestado ang isang lalaki sa Muntinlupa City matapos mahulihan umano ng iba't ibang uri ng armas, ayon sa ulat ni Bam Alegre sa Unang Balita nitong Martes. Hinainan ng search warrant ang suspek na nagpakilalang isang dating sundalo. Bago inaresto, isang buwang tiniktikan ng mga otoridad ang suspek. Hiniling ng pulisya na huwag munang pangalanan ang suspek dahil may follow-up operations pa silang ikakasa. Kabilang sa mga nakuha sa bahay ng suspek ay caliber 22 na handgun, shotgun at caliber 22 na rifle. Ayon sa imbestigasyon, binibenta ng suspek ang mga armas at posibleng ginagamit din umano sa krimen. ""During the process of investigation, he admitted na ito ay mga firearms na nasa possession niya talaga and it is noteworthy also na during the interview conducted, nasabi niya na itong firearms na ito ay binibenta niya sa kaniyang close friends,"" ani Police Colonel Angel Garcillano, hepe ng Muntinlupa Police. Pero sa panayam ng media, itinanggi ng suspek na binibenta niya ang mga armas. Aniya, pinapaayos lang ang mga ito ng mga kaibigan niya. Kinukumpirma pa ng mga otoridad kung totoo ngang dating sundalo ang suspek. —KBK, GMA Integrated News"
1,"Arestado sa Tondo, Maynila ang isang 50-anyos na lalaki matapos siyang ireklamo ng panghahalay umano sa isang menor de edad. Nahuli ng Baseco Police ang suspek nang pinuntahan nila kasama ng umano'y biktima ang isang bahay sa Barangay 118 nitong Huwebes, ayon sa ulat ni Nico Waje sa Unang Balita nitong Lunes. ""Since ho noong 7:30 ng umaga, hanggang doon sa 5:30 ng hapon, maraming beses po siyang hinalay, according sa revelation ng bata,"" ani Baseco Police station commander Police Lieutenant Colonel Emmanuel Gomez. Ayon sa Baseco Police, ibinugaw daw sa suspek ang biktima sa halagang P200. Nakapagsumbong ang biktima kaya nakalapit sila sa pulis. ""In her revelations, kapag siya ay tumututol o pumapalag, pinapalo siya ng cellphone,"" ani Gomez. Nakumpirma naman ng medico-legal report ang sinasabing panghahalay, ayon sa Baseco Police. Giit naman ng suspek, hindi totoo ang mga paratang. Sa katunayan daw ay ka-live-in niya ang biktima ng mahigit dalawang buwan na. Mahaharap sa kasong statutory rape ang suspek. Inaalam naman ng pulisya kung sino ang sinasabing nagbugaw sa bata. —KG, GMA Integrated News"
1,"Sa kulungan ang bagsak ng apat na Koreano dahil sa pag-uumpisa umano ng gulo sa labas ng isang bar sa Taguig City. Sa ulat ng GTV Balitanghali nitong Biyernes, sinabing inawat ng guwardiya ang mga dayuhan ngunit hindi tumigil ang mga ito kaya tumawag na siya ng pulis. Dinala sa presinto ang mga Koreano, at natuklasang magkakakilala at magkakasama silang nag-inuman. Hindi pa natutukoy ang dahilan ng kanilang pinag-awayan. Mahaharap sa reklamong alarm and scandal ang mga dayuhan na wala pang pahayag.-- Jamil Santos/FRJ, GMA Integrated News"
1,"Inihayag ni Vice President Sara Duterte nitong Lunes na tatakbo siya sa darating na 2025 mid-term elections. Sa ulat ng Jandi Esteban ng GMA Regional TV One Mindanao sa GMA News 24 Oras, sinabing ginawa ni Duterte ang deklarasyon sa kaniyang talumpati sa isang pagtitipon sa Davao City. ""Narinig ko na ang aking kapatid na sina Mayor Baste at Congressman Pulong, na nagsabi na hindi na tatakbo sa susunod na eleksyon. Kaya narito ako ngayon para mangampanya sa inyo dahil tatakbo ako sa susunod na eleksyon,"" ayon sa pangalawang pangulo. Si Baste [Sebastian] ang kasalukuyang alkalde ng Davao City, habang Davao City 1st District Representative naman si Polong [Paolo]. Hindi naman binanggit ni Duterte kung anong partikular na posisyon ang tatakbuhan niya sa 2025 elections. Sa naturang halalan, maghahalal ang mga botante ng mga kandidatong senador, kongresista at mga lokal na opisyal. Sa 2028 pa matatapos ang termino ni Duterte bilang pangalawang pangulo. Kasabay nito ang halalan para sa pagboto ng bagong pangulo at pangalawang pangulo. Sinusubukan pa ng GMA Integrated News na makakuha ng pahayag sa Office of the Vice President. Kasabay nito, nagpahayag din ng pagkadismaya si Duterte sa umano'y pamimili ng pirma para sa people's initiative na paraan sa pag-amyenda sa Saligang Batas. ""It is an insult to the ordinary and poor Filipinos. It reflects the character of politicians, of vote-buying during elections, so nakakasama ng loob na ginaganoon yung mga tao na kailangan pa suhulan para papirmahin sa people’s initiative,"" ayon kay Duterte. — FRJ, GMA Integrated News"
1,"Pinakawalan na ng Philippine National Police (PNP) mula sa kanilang ""restrictive custody"" ang pulis na itinuturong utak sa pagkawala ng beauty queen ng Tuy, Batangas na si Catherine Camilon matapos siyang sibakin sa serbisyo. ""Since he [Police Major Allan de Castro] was dismissed from the service, he is now released from our custody. Kumbaga, wala na siya (sa amin sa PNP). But still the criminal case will be pursued by the PNP,"" ayon kay PNP chief Police General Benjamin Acorda Jr. sa press conference nitong Lunes. Dati nang itinanggi ni De Castro na may nalalaman siya sa pagkawala ni Camilon. Pero ayon sa PNP, inamin ni De Castro na mayroon silang relasyon ng biktima kahit may asawa na ang pulis. Ayon kay Acorda, patuloy na susubaybayan ng PNP ang kinaroroonan ni De Castro para madaling maisisilbi ng mga awtoridad ang warrant of arrest kung magpapalabas ang korte. Kasalukuyang nagsasagawa ng preliminary investigation ang piskalya ng Batangas kaugnay sa reklamong kidnapping and serious illegal detention laban kay De Castro. Kasama sa reklamo ang driver-bodyguard ni De Castro na si Jeffrey Magpantay, at dalawang ""John Does,"" o wala pang pagkakakilanlan. Batay sa testimonya ng saksi, nakita nila si Magpantay na nag-uutos sa dalawang lalaki habang inililipat ang walang malay na babae na duguan sa isang sasakyan. Kamakailan lang sumuko sa pulisya si Magpantay. Umaasa ang pamilya ni Camilon na magsasalita na si Magpantay at magkakaroon na ng linaw ang nangyari sa biktima at malaman kung nasaa ito--at kung buhay pa o patay na. Oktubre 12, 2023 nang huling makita sa isang mall sa Batangas si Camilon. Oktubre 26, 2023, nang isailalim sa kostudiya ng Police Regional Police Office 4A si De Castro matapos maging persons of interest sa kaso. Lumalabas sa imbestigasyon ng pulisya na kakatagpuin ni Camilon si De Castro nang araw na nawala ang biktima. Nitong nakaraang linggo, sinabi ni Police Regional office (PRO) 4A chief Police Brigadier General Paul Kenneth Lucas na sinibak na sa serbisyo si De Castro na epektibo noong Enero 16. Ayon kay Lucas, sinibak sa serbisyo si De Castro dahil sa conduct unbecoming of a police officer, nang makipagrelasyon siya kay Camilon gayung may pamilya na siya.-- FRJ, GMA Integrated News"
1,"Sa kulungan ang bagsak ng limang empleyado ng isang travel agency sa Quezon City dahil sa pagtanggap ng bayad ng kanilang mga kliyente ngunit hindi ibu-book umano ang mga ito. Sa ulat ni GMA Integrated News reporter James Agustin para sa Unang Balita nitong Biyernes, sinabing nadakip ang mga empleyado sa Barangay Teachers Village East sa ikinasang operasyon ng pulisya. Mahigit 20 ang dumulog sa Anonas Police Station para ireklamo ang naturang travel agency. Huling nabiktima ng ahensiya ang limang magkakatrabaho na papunta sana sa Boracay upang magbakasyon pero hindi natuloy. Ayon sa magkakatrabaho, halos P89,000 ang binayaran nilang group package para sa apat na araw na bakasyon, kasama na ang airfare at hotel accommodation. Inilahad ng pulisya na nagbayad ang mga biktima sa pamamagitan ng bank transfer, ngunit nalaman nilang hindi sila naka-book kaya hindi sila nakaalis. Lumabas sa imbestigasyon na dati na ring inireklamo ang travel agency noong 2023, at hinuli na rin ang ilang empleyado nito. Kabilang pa sa mga nabiktima ang ilang magbabakasyon sa Hong Kong. ""Itong kumpanyang ito ay palipat-lipat lang sa lugar. 'Pag sila ay nabulabog na, lilipat na naman sila ng opisina. Una, may mga flight sila na pinatutuloy pero kapag maramihang booking na at alam na ang tao ay puwedeng lokohin saka nila ito hindi ibu-book,"" sabi ni Police Lieutenant Colonel Ferdinand Casiano, Anonas Police Station Commander. Mahaharap ang mga inirereklamo sa kasong syndicated estafa. — Jamil Santos/RSJ, GMA Integrated News"
1,"Tinanggal na sa serbisyo si Police Major Allan de Castro, ang umano'y karelasyon ng nawawalang beauty queen ng Tuy, Batangas na si Catherine Camilon, ayon sa Police Regional Office 4A (PRO 4A). Nitong Huwebes, sinabi ni PRO 4A chief Police Brigadier General Paul Kenneth Lucas, na epektibo ang pagsibak sa trabaho kay de Castro, nitong Enero 16. Iniuugnay si de Castro sa pagkawala ni Camilon, na huling namataan sa isang mall sa bayan sa Batangas noong Oktubre 12, 2023. Batay sa mga nakalap na impormasyon ng pulisya, si de Castro ang kakatagpuin ni Camilon nang araw na mawala ito. Gayunman, itinanggi ni de Castro sa mga imbestigador na may nalalaman siya sa pagkawala ni Camilon, na isa ring guro. “Today, I would like to announce the dismissal of Police Major Allan de Castro from the PNP service effective January 16, 2024, signed by me, following an extensive investigation conducted by our Regional Internal Affairs Service 4A,” sabi ni Lucas sa isang press briefing. Ayon kay Lucas, ang pagsibak kay de Castro sa serbisyo ay dahil sa ""conduct unbecoming of a police officer,"" dahil sa pakikipagrelasyon niya kay Camilon kahit mayroon na siyang pamilya. BASAHIN: ÇIDG: Pulis na suspek, inamin ang relasyon kay Catherine Camilon pero iginiit ang karapatang manahimik Bunga nito, hindi na makatatanggap ng mga benepisyo si de Castro sa kaniyang pagiging dating pulis. Sinampahan din si de Castro ng reklamong kidnapping at serious illegal detention, kasama ang kaniyang driver-bodyguard na si Jeffrey Magpantay, at dalawang ""John Does"" na konektado sa pagkawala ni Camilon. Kusang sumuko kamakailan lang si Magpantay sa mga awtoridad kaya umaasa ang mga pamilya ni Camilon na magkakaroon na ng linaw ang pagkawala ng biktima. Hindi naman masabi niCriminal Investigation and Detection Group (CIDG) 4A deputy chief Police Major Nilo Morallos, kung buhay pa o patay na si Camilon. ""We are hoping for the best, pero we are expecting the worst. Sa flow po ng investigation namin hindi namin masasabi kung wala na talaga,"" anang opisyal. Batay sa pahayag ng saksi, nakita nila si Magpantay na nagmamando sa dalawang lalaki na may buhat na babaeng duguan at walang malay na inililipat ng sasakyan.—FRJ, GMA Integrated News"
1,"Matapos mapanalunan ng isang mananaya ang mahigit P640-M jackpot sa Super Lotto 6/49 nitong Martes, isang mananaya rin ang masuwerteng nasolo ang mahigit P698-M jackpot sa Grand Lotto 6/55 draw nitong Miyerkules, Enero 17, 2024. Sa website ng Philippine Charity Sweepstakes Office (PCSO), nakasaad na ang lumabas na mga numero sa Grand Lotto draw ay 24-50-52-09-51-03, at may kabuuang premyo na P698,806,269.20. Sa Facebook page naman na PCSO Games Online Hub, nakasaad na may 28 mananaya ang nanalo ng 2nd prize na P100,000.00 ang premyo. Wala namang tumama sa kasabay nitong draw na Megalotto 6/45, na ang lumabas na mga numero ay 28-05-33-01-23-20, at may premyong P25,568,828.00. Apatnapu't tatlong mananaya ang nanalo ng P32,000 bilang 2nd prize. Nitong Martes, ang lumabas na mga numero sa Super Lotto 6/49 draw ay 26-33-14-48-06-42, na may kabuuang premyo na P640,654,817.60. Nakasaad sa website ng PCSO na isa lang ang nanalo. -- FRJ, GMA Integrated News"
1,"Hinihinala ni Senador Imee Marcos na galing mismo sa ""loob"" ang umano'y destabilization plot laban sa liderato ng kaniyang kapatid na si Pangulong Ferdinand “Bongbong” Marcos Jr. Sa panayam ng Super Radyo dzBB nitong Huwebes, sinabi ni Imee na napag-uusapan nila ng kaniyang kapatid ang tungkol sa umano'y planong gulihin ang gobyerno. Gayunman, tila hindi naman daw naniniwala rito ang pangulo. ""Nababanggit, pero hindi naman siya masyadong naniniwala, at palagay ko maraming destab pero galing mismo sa loob,"" pahayag ng senadora. Sinabi rin ni Imee na nanghihinayang siya kung magkakaroon ng gusot sa koalisyon ng administrasyon. ""Nanghihinayang ako na talaga namang ang ayos-ayos na sana kung 'UniTeam.' Wala nang alitan. Ang tapang-tapang ng mga Duterte hindi naman nakikipag-away. Bakit natin ginugulo? Aba'y iba na ang pakay niyan,"" paliwanag niya. Nabuo ang UniTeam sa tambalan nina Pres. Marcos at vice president Sara Duterte nang magsanib-puwersa sila noong 2022 elections. Sinusubukan ng GMA News Online na makuha ang komento ng Malacañang tungkol sa isyu. Ayon kay Sen. Imee, nagbigay na siya ng payo sa kaniyang kapatid, at nagbabala ang senadora sa mga may nagbabalak na masama laban sa administasyong Marcos. ""Palagay ko naman hindi puwede ang sistemang ganito. Mabait ang kapatid ko pero mahirap magalit kaya magdahan-dahan sila... Ang brother ko matagal bago magalit kaya ingat,"" aniya. Nauna nang itinaggi ng Armed Forces of the Philippines (AFP) at Philippine National Police (PNP) na may destabilization plots laban sa administrasyon na lumalabas sa social media. Itinanggi rin ni dating pangulong Rodrigo Duterte, ama ni VP Sara, na nakipagpulong siya sa ilang opisyal ng militar at pulisya, at mga politiko sa harap ng mga bali-balitang destabilization plot. —FRJ, GMA Integrated News"
1,"Nagtamo ng malalang sugat ang isang 11 taong gulang na lalaki matapos siyang aksidenteng mabaril ng pulis na rumesponde sa kaniyang tawag sa kanilang tahanan sa Mississippi, U.S.A. Sa ulat ng Unang Balita nitong Huwebes, sinabing tumugon ang pulis sa sumbong ng bata dahil nagbabanta umano ang kaniyang ama sa kaniyang ina. Mapapanood sa body camera footage ang pagpapakilala ng pulis, na pinalabas ang isang babae. Matapos nito, pumasok na ang pulis sa pinto, at lumabas naman ang bata mula sa isang kuwarto. Dito, aksidenteng nabaril ng awtoridad sa dibdib ang bata. Ligtas na ang biktima, bagama’t nagtamo siya ng malalang sugat. Nagsampa ng kaso ang pamilya ng bata, ngunit nagpasiya ang jury na hindi kasuhan ang pulis dahil wala siyang criminal intent nang mabaril ang biktima. — Jamil Santos/VBL, GMA Integrated News"
1,"Timbog ang isang mag-amang wanted dahil umano sa tangkang pagpatay sa kanilang nakaalitan sa isang paradahan ng tricycle sa Quezon City. Sa ulat ni James Agustin sa Unang Balita nitong Miyerkoles, sinabing natunton ng mga operatiba ng Galas Police Station ang mag-amang sina Ian Jeff at Isagani de Luna makalipas ang ilang buwang pagtatago sa Taguig City. Isinilbi sa mag-ama ang warrant of arrest para sa kasong attempted homicide. Naganap ang krimen noong Oktubre 2023, base sa pulisya, kung saan pinagtulungan ng mag-ama ang nakaalitan nila sa tricycle at binugbog ito gamit ang pamalong kahoy kaya nagkasugat sa ulo ang biktima. Ayon sa mga suspek, ipinagtanggol lamang nila ang kanilang mga sarili. Lumabas naman sa imbestigasyon ng QCPD na dati nang nakulong ang nakababatang de Luna dahil sa paggamit at pagbenta ng droga, habang sangkot din sa droga ang kaniyang tatay. Umamin ang mag-ama na nagtago sila, ngunit hindi nila alam na may warrant laban sa kanila. “Sa akin po, depensa lang po kasi ‘yun kasi babagsakan po ng malaking bato ‘yung tatay ko sa mukha eh kaya nagawa ko po ‘yun,” sabi ng nakababatang de Luna. “Anak ko ang pinagtutulungan, umawat lang ako. Ayaw nilang paawat, pati ako dinamay. Bumagsak nga ako, nawalan ako ng malay,” sabi ng nakatatandang de Luna. Inihahanda na ang mga dokumento para sa return of warrant. —Jamil Santos/ VAL, GMA Integrated News"
1,"Ikinagulat ng isang mag-asawa ang pagkakapunit-punit at pagkasira ng aabot sa $4,000 o mahigit P200,000 halaga ng kanilang pera matapos itong kainin ng kanilang aso sa Pittsburgh, USA. Sa ulat ng GMA Integrated Newsfeed, sinabing nakatakda sana itong gamitin nina Clayton at Carrie Law bilang budget sa pagpapaayos ng kanilang bahay. “I pulled out some money to do some housework and then went to the bank and came back and put the money on the countertop,” sabi ni Clayton, may-ari ng nasirang pera. Ngunit ang mas ikinagulat nina Clayton at Carrie Law na ang salarin sa pagkasira ng kanilang pera ay walang iba kundi ang kanilang pitong taong gulang na asong si Cecil. “What seemed like 30-ish minutes and I came back and then I just saw him basically standing over this pile of money that had been eaten and torn apart and shredded and the envelope was totally gone. So I was just kind of in shock,” sabi ni Clayton. Nakapagsalba pa ang mag-asawa sa kanilang pera habang sinubukan nilang muling pagdikit-dikitin ang ilang mga napunit na pera. “Basically there was some money that was like not really touched, it was salvageable. But then a lot of money was inside of him so we basically just had to figure out what to do next,” sabi ni Clayton. Agad kumonsulta si Carrie sa kanilang beterinaryo at ipinaalam ang ginawa ng kanilang aso. Nagpayo naman ang beterinaryo na huwag mag-alala ang mag-asawa hangga’t normal ang kalagayan ni Cecil. Kalaunan, unti-unting naisuka ng kanilang aso ang ilang perang kinain nito. “We were able to recover, you know, enough and the first. So it was the same day at 2 a.m. is when he first, like, threw up, like the first amount and I realized ‘Hey there’s some money in here,’” sabi ni Clayton. Aabot sa $3,550 o mahigit P190,000 ang halaga ng pera na kanilang naisalba, habang $450 o mahigit P20,000 naman ang tuluyang nasira ni Cecil. “We also called our bank and asked them what they suggested and kind of explained the situation. They said this actually happens from time to time, that dogs are really attracted to that smell and so if we are able to bring in bills that had most of the serial number from the left and right of the bill, they would be able to replace those,” sabi ni Carrie. Sa kabila ng ginawa ng kanilang furbaby, hindi nagalit dito ang mag-asawa. “He’s a sweet dog and I guess all dogs kind of have their day but yeah, never anything like this,” sabi ni Carrie. —VBL, GMA Integrated News"
1,"Nahaharap sa panibagong asunto ang isang akusado matapos niyang sugurin ang judge habang ibinababa sa kaniya ang hatol sa isang korte sa Las Vegas sa Amerika. Sa ulat ng State of the Nation, sinabing agad hinablot ng courtroom personnel ang lalaki, na nagpupumiglas. Nagawang makatayo ng judge matapos ang insidente. Bago nito, nakiusap ang akusado sa judge na huwag siyang ipakulong dahil gumagaling na umano siya sa mental illness. Gayunman, hindi pumayag ang judge dahil sa criminal history ng lalaki. — Jamil Santos/VBL, GMA Integrated News"
1,"Tatlong batang magkakapatid at isa nilang kaibigan ang nasugatan matapos sumabog ang napulot na paputok ng isa kanila at inilagay sa apoy sa Maynila. Ang isa sa mga bata, nawasak ang isang kamay at kinailangang putulin. Sa ulat ni Jonathan Andal sa GMA News ""24 Oras"" nitong Lunes, makikita sa video footage ang mga bata na nasa labas ng bahay sa Sampaloc at nagsiga ng mga papel ilang oras bago ang pagsalubong sa 2024. Ang isa sa magkakapatid, pumulot ng hindi sumabog na paputok at inilaglag sa apoy. Sinubukan umano ng isang kapatid na patayin ang apoy pero sumabog na ang paputok. Nasa edad na anim hanggang walo ang mga bata, na pawang dinala sa ospital. Nakalabas na ng pagamutan ang tatlo sa kanila, habang inilipat sa Children's hospital ang batang walong-taong-gulang para putulin ang nawasak niyang isang kamay dahil sa pagsabog. Hindi pa malinaw kung anong uri ng paputok ang napulot ng bata na sumabog. Pero ayon sa ilang residente, isang paputok lang ang hindi sumabog sa kanilang kalsada na tinatawag na ""fake fountain."" Ang isa sa mga bata, inilarawan ang naturang paputok na napulot, ""Pabilog po tapos may ano sa taas."" Ayon sa ina ng bata, bago pa man mangyari ang insidente ay pinagsabihan na niya ang anak na huwag pupulot o bibili ng paputok. Huminhingi siya ng tulong para sa gastusin sa pagpapagamot ng kaniyang anak. --FRJ, GMA Integrated News"
1,"Niyanig ng magnitude 7.6 na lindol ang central Japan nitong Lunes at naglabas ng tsunami warning ang mga awtoridad para sa mga nakatira sa west coast. Sa ulat ng Reuters, sinabing nawalan din ng kuryente sa libu-libong kabahayan, at naantala ang operasyon sa ilang paliparan at tren sa apektadong rehiyon. Naunang naitala ang lakas ng lindol sa magnitude 7.6 na nagdulot ng nasa one meter na taas na alon sa baybayin ng Sea of Japan, na posibleng masundan pa, ayon sa  public broadcaster NHK. Ibinabala ng Japan Meteorological Agency ang tsunami sa mga nakatira sa coastal prefectures ng Ishikawa, Niigata at Toyama. Naglabas din ang Russia ng tsunami warnings sa kanilang sakop na Vladivostok at Nakhodka. Inaalam pa ng mga awtoridad ang pinsala ng lindol, habang pinayuhan ang mga residente na asahan ang aftershocks. ""Residents need to stay on alert for further possible quakes and I urge people in areas where tsunamis are expected to evacuate as soon as possible,"" sabi ni Prime Minister Fumio Kishida sa komento na inilabas sa NHK. Sa video footage na inilabas ng NHK, makikita ang isang gusali na napinsala sa coastal city ng Suzu. Habang nagtago sa ilalim ng lamesa ang mga residente sa Kanazawa city. Ilang gusali rin sa Tokyo ang inuga ng lindol. Mahigit 36,000 kabahayan ang nawalan ng kuryente sa Ishikawa at Toyama prefectures, na sinusuplayan ng Hokuriku Electric Power. Pansamantalang itinigil naman ang high speed rail services sa Ishikawa, habang nagkaaberya ang serbisyo ng telepono at internet sa Ishikawa at Niigat, ayon sa website ng telecom companies na Softbank at KDDI. Inihayag naman ng Nuclear Regulation Authority ng Japan na walang ulat ng problema sa mga nuclear power plant sa Sea of Japan, kabilang ang limang active reactors sa Kansai Electric Power’s Ohi at Takahama plants sa Fukui Prefecture. Ang Hokuriku's Shika plant sa Ishikawa, ang pinakamalapit sa epicenter ng lindol. Itinagil umano mga reactor bago pa man mangyari ang lindol dahil may regular inspection na gagawin, at walang nakitang pinsalang idinulot ang lindol, ayon sa ahensiya. — with Reuters report/FRJ, GMA Integrated News"
1,"Dalawa ang nasawi dahil sa paputok at tama ng ligaw na bala sa selebrasyon ng pagsalubong sa bagong taon, ayon sa impormasyon mula sa Philippine National Police (PNP) ngayong Lunes. Sa inilabas na ulat ng PNP kaninang 6 a.m., nakasaad na 509 katao ang nasugatan dahil sa paputok at may isa naman ang sugatan dahil sa tama rin ng ligaw na bala. Ayon naman sa Department of Health, mayroong 116 bagong biktima ng paputok ang dinala sa mga ospital mula 6 a.m. ng December 31, 2023 hanggang 5:59 a.m. ng January 1, 2024. Isa rin ang sugatan dahil sa pagpapaputok ng baril. Nakapagtala ang PNP ng 13 insidente ng illegal discharge of firearms. May 13 suspek ang inaresto at walong baril ang nakumpiska. Sa Zamboanga nitong Linggo, isang lasing na pulis ang nangpaputok ng baril sa likod ng kanilang tinutulugan. Inaresto ang naturang pulis at nasa kostudiya ng mga awtoridad para sampahan ng mga kasong kriminal at administratibo. May 26 katao naman ang inaresto dahil sa mga ilegal na paputok. Nasa 193,320 piraso ng illegal firecrackers na nagkakahalaga ng P3,694,794.50 ang nakumpiska. Karamihan sa mga paputok na nakumpiska ay Judas’ belt, five star, piccolo, at kwitis. Dalawang insidente rin ng sunog dahil sa paputok ang naitala ng PNP. Dalawa ang nasawi at siyam ang nasugatan dahil sa mga insidente. Sa kabila nito, inihayag ni PNP spokesperson Police Colonel Jean Fajardo na naging mapayapa sa pangkalahatan ang pagdiriwang ng New Year 2024. Mananatili umanong naka-heightened alert status ang PNP hanggang sa susunod na linggo dahil sa inaasahan pa rin ng mga tao na bibiyahe matapos ang New Year celebration. —FRJ, GMA Integrated News"
1,"Magiging napakasagana ng 2024 ng dalawang mananaya na magkahiwalay na tumama sa lotto nitong Biyernes, December 29, 2023. Lalo na ang solong nanalo ng P571 milyon jackpot sa Ultra Lotto 6/58. Sa website ng Philippine Charity Sweepstakes Office, nakasaad na may isang tumama sa Ultra Lotto 6/58 na ang lumabas na mga numero ay 19-35-25-42-58-05. Umabot ang kabuuang premyo nito ng P571,554,916.40. Isang mananaya rin ang nanalo sa kasabay nitong draw na Megalotto 6/45, na ang lumabas na mga numero ay 06-12-28-04-16-17, at may jackpot prize na P23,333,389.60. May pag-asa pang maging multi-milyonaryo ang mga tumataya ng lotto sa pamamagitan ng Grand Lotto 6/55 na mahigit P557 milyon ang premyo na hindi pa tinatamaan. -- FRJ, GMA Integrated News"
1,"Pumanaw na ang isa sa mga nahagip ng isang SUV na umarangkada hanggang sa loob ng isang bangko sa Quezon City. Ang sasakyan, nahuli-cam na nag-atras-abante pa sa loob ng bangko. Ayon sa Quezon City Police District, pumanaw ang biktima na isang kliyente ng bangko dakong 12:00 am habang ginagamot sa ospital. Lima pa ang nasugatan sa naturang insidente. Nakalabas na ng pagamutan ang isang security guard, isang kliyente at isang kawani ng bangko. Isang kawani ng bangko at isang kliyente naman ang patuloy na nananatili sa pagamutan. Huwebes nang hapon nang umarangkada at pumasok sa loob ng bangko ang SUV. Bago nito, isang sasakyan na nakaparada sa labas ang nahagip din ng SUV. Kliyente rin ng bangko ang driver ng SUV at kasama ang kaniyang asawa. Paalis na ang dalawa nang mangyari ang insidente. Sa pahayag ng BDO, nakikipag-ugnayan sila sa mga awtoridad kaugnay sa nangyari sa kanilang sangay sa Lagro, Novaliches. “The safety of customers and bank personnel are of utmost priority. The bank has provided medical attention to injured individuals and is committed to assisting them throughout their recovery journey,” ayon sa inilabas na pahayag ng BDO. Sa ulat ni Ivan Mayrina sa GMA News “24 Oras” nitong Biyernes, nakita sa CCTV camera kung papaano pumasok sa loob ng bangko ang SUV at nahagip ang mga biktima. Nakaharap sa bangko ang pagkakaparada ng sasakyan at papaalis na ang mag-asawa nang una itong umatras. Pero may nabangga umanong sasakyan sa likod at pansamantalang tumigil. Maya-maya lang, umarangkada na ang SUV at pumasok na sa bangko. Sa loob ng bangko, nag-atras-abante pa ang SUV bago tuluyang tumigil. Ayon kay QCPD PIO Police Major Jennifer Gannaban, pito ang lahat ng nasaktan sa insidente --apat na bank clients, tatlo empleyado at isang security guard. Sa kasamaang-palad, pumanaw ang isa sa mga nasaktang kliyente ng bangko. “Ang apat po sa kanila ay nakalabas na ng ospital at ang dalawa ay kasalukuyan pa ring naka-confine,” sabi ni Gannaban. Humingi naman ng paumanhin ang driver ng SUV na nahaharap sa mga reklamong reckless imprudence resulting in homicide, multiple physical injuries and property damage. Paliwanag ng driver, “Nag-signal 'yung guard na i-atras ko 'yung sasakyan ko. Pagkatapos i-ganun ko, naatrasan pa. Hindi mapigilan 'yung sasakyan.” “Tapos lagay ko naman sa ano, dumerecho na naman. Hanggang ganun, dumerecho sa humps. Ngayon, pumasok pa sa loob hanggang sa naaksidente 'yung mga tao sa loob. Naapakan ko 'yung accelerator, umatras pero di mapigilan 'yung sasakyan,” patuloy niya. -- FRJ, GMA Integrated News"
1,"Viral ang video ng pag-""mukbang"" o pagpapak ng mga daga sa mga karne ng baboy sa isang talipapa na malapit sa Estero de Paco sa Maynila. Ang naturang tindahan, ipinasara. Sa ulat ni Jonathan Andal sa 24 Oras nitong Martes, mapapanood ang viral video na may halos apat na milyong views sa TikTok. Sarado na ang naturang puwesto sa kanto ng Trese de Agosto nang matunton ng GMA Integrated News. Ngunit hindi pa man tuluyang nakalalapit ang team, nakunan ang dami ng mga daga na nagpapagala-gala sa puwesto. Ayon sa barangay, hindi na nagbebenta sa tindahan ng karne ang may-ari matapos mag-viral ang video ng kaniyang puwesto. Sinubukan ng GMA Integrated News na hanapin siya sa lugar ngunit hindi nakita. Ayon naman sa isang kagawad, nangungungupahan lamang ang may-ari at hindi nakatira sa lugar. ""Kasi natanong ko siya bakit nag ganu'n. Sabi niya 'Eh kasi 'yung mga tauhan ko.' Nagalit siya sa mga tauhan niya ba't walang mga bantay. Di man lang nagtawag,"" sabi ni Morena Moreno, na nakausap umano ang may-ari. Ipinasara ng Manila Veterinary Inspection Board ang naturang puwesto, ipinalinis, pinatakpan ang drainage sa kanal at pinangaralan ang may-ari tungkol sa food safety. Ibinaon na sa lupa ang mga kontaminadong karne ng baboy. ""Kapag nagkaroon po sila ng violation ulit talagang ipapasara na 'yung talipapa na 'yan... Meron po kasi kaming ordinansa dito na within 200-meter radius sa palengke is bawal magtinda ng karne na sariwa. Ang makakapagtinda lang po ay yung mga frozen lang po,"" Dr. Nick Santos, Chief, Manila Veterinary Inspection Board. Katabi lang ng talipapa ang Estero de Paco, kaya hinihimok ng city hall ang mga nagtitinda rito na pumasok sa palengke para makaiwas sa mga peste tulad ng daga. Ngunit ang ilang nagtitinda, ayaw lumipat dahil nanghihinayang sila sa bayad sa upa, at sanay na rin sila sa daga. ""Eh hindi naman nangangagat 'yan takot din sa amin eh,"" sabi ni Teresita Morado. ""Lahat naman po ng palengke mayroong daga 'di naman po talaga maalis 'yun. Bakit hindi matatakot syempre may virus nga 'yun 'pag nakagat ka, matatakot ka. Kaya ayun, nilalason po namin para mamatay,"" sabi ng isa pang ginang. Ngunit ayon kay Santos, paglabag sa Meat Inspection Code ang ganitong klaseng pagpapabaya, na may kulong ng hanggang 12 taon at multang hanggang P1 milyon. ""'Yung sakit na puwedeng makuha natin doon 'pag kinagatan ng daga, leptospirosis — 'yun 'yung naninilaw, multiple organ failure po siya maninilaw lahat ng katawan niya at hepatitis po,"" sabi ni Santos. ""Siguraduhin po nila na 'yung binibili nila is galing sa accredited na katayan, may permit na galing sa NMIS tsaka sariwa po 'yung karne.'' —Jamil Santos/VBL, GMA Integrated News"
1,"Nasawi ang isang lalaki na tumutulong makipag-ayos sa gulong kinasangkutan ng kaniyang grupo matapos bugbugin ng grupo ng naagrabyado nilang babae nitong Pasko sa Sampaloc, Maynila. Sa ulat ni Darlene Cay sa Balitanghali nitong Martes, mapapanood ang CCTV footage ng pagkakagulo sa Galicia street bandang alas singko ng umaga. Ilang saglit lang, makikitang pinagsusuntok ng grupo ang isang lalaking nakaputing t-shirt hanggang sa bumulagta ito sa kalye. Sa kabila nito, patuloy siyang tinadyakan at sinuntok Tinangka silang pigilan ng nakapulang lalaki, ngunit sinuntok din ito kaya napaupo. Kinilala ang biktima na si Molan Villamor na idineklarang dead on arrival sa ospital. Lumabas sa imbestigasyon ng pulisya na nag-umpisa ang gulo nang dumaan ang isang babae sa isang grupong nag-iinuman. Ayon sa Manila Police District, tinawag ang babae ng isa sa mga nag-iinuman ngunit hindi umano maganda ang dating nito sa kaniya kaya nagsumbong ito sa kaniyang mga magulang. Tinungo ng mga kaanak ng babae ang grupong nag-iinuman upang komprontahin ito, ngunit umalis ang dalawang panig na hindi nagkakaayos. Makalipas ang ilang minuto, ang grupo ng biktima ang lumapit sa partido ng babae upang humingi ng pasensya sa nangyari. Ngunit sa gitna ng kanilang usapan, may biglang sumuntok sa biktima. Ayon sa saksi na kaanak din ng biktima, nagulat sila sa insidente dahil paalis na sila ng mga sandaling iyon. ""Humupa na, wala nang nagsasalita ng kung anu-ano. Akala namin okay na. Noong paalis na kami, may sumapak talaga sa pinsan ko sa likod. Wala nang kalaban-laban 'yung tao. Kung totoong ano ka, hindi mo na tatadyakan, papaluin ng bote, tatadyakan ang mukha,"" sabi ni Darwin Domingo. Tinangka ni Domingo na pigilan ang mga sumusuntok ngunit hindi sila basta-basta naawat. Dagdag pa niya, kararating lang ng biktima na hindi umuwi ng 10 buwan dahl sa pagtatrabaho bilang construction worker sa Bulacan. Wala ring sinabi o ginawang masama umano si Villamor at tumulong lamang makipag-usap sa grupo. Limang katao ang itinurong sangkot sa pambubugbog, kung saan apat sa kanila ay nadakip na ng pulisya, kasama ang isang 18-anyos na babae na umano ay binastos ng grupo ng biktima. Humiling ang mga suspek na itago ang kanilang pagkakakilanlan. Umamin ang babae na kasama siya sa mga sumuntok at sumipa dahil hindi niya napigilan ang sarili. ""Sa sobrang galit din po, kasi tinawanan din po ako ng lalaki na 'yun,"" anang babae. Sinabi ng isa pang suspek na hindi nila ginusto ang insidente. Itinatanggi ng saksi at kaanak ng biktima na minura niya ang babaeng suspek. Isasailalim pa sa autopsy ang bangkay ng biktima, samantalang patuloy na tinutugis ng pulisya ang nawawalang kasamahan ng mga suspek.—Jamil Santos/AOL, GMA Integrated News"
1,"Nadakip na ang suspek sa pagpatay sa isang babaeng overseas Filipino workers na umuwi lang ng Pilipinas para magdiwang ng Pasko sa Antipolo City, Rizal. Ang suspek, inamin ang krimen. Sa ulat ni Saleema Refran sa GMA News ""Unang Balita"" nitong Lunes, sinabing nadakip ng mga awtoridad sa Barangay Addition Hills sa Mandaluyong City ang suspek na si Art Tondo, na nagawa pang kumuha ng kaniyang sahod bilang construction workers. Suspek si Tondo sa pagpatay kay Canice Minica Seming, 29-anyos na natagpuang duguan sa bahay ng kapatid nito sa Rizal. Lumitaw sa awtopsiya na nagtamo ng 26 na saksak ang biktima. ""Para siyang normal, eh, nung hinuli siya. wala siyang… there’s no sense of remorse during his arrest. Wala siyang remorse. kumuha pa sya ng sahod nya. Parang walang nangyari,"" ayon kay Antipolo Police Chief Police Lieutenant Colonel Ryan Manongdo nang maaresto si Tondo. Sa himpilan ng pulisya, inamin ni Tondo ang ginawang pagsaksak sa biktima. Pumunta umano si Tondo sa bahay kung saan nagsisilbing kasambahay ang kaniyang dating kinakasama. Pero dahil wala sa bahay ang kasambahay, inutusan daw ng suspek ang biktima na i-chat ang kasambahay. ""Nagkasagutan po kami. Pinapalabas po ako ni...biktima. Lasing po ako noong mga time na 'yon,"" saad ng suspek na nagdilim na raw ang paningin niya at pinagsasaksak ang OFW. Humingi ng tawad si Tondo sa mga kaanak ng biktima. Nakita na rin ng mga awtoridad ang folding knife na ginamit ng suspek sa krimen na itinapon sa imburnal na malapit sa bahay ng biktima. Kasong murder ang isasampa ng pulisya laban kay Tondo. ""The number of stab wounds will be an indicator or magpi-fit siya doon sa ating ipa-file na complaint na murder,"" ani Manongdo. ""Twenty-six na stab wounds, talagang karumaldumal. Yung degree ng pagpatay is malala."" Sa kabila ng kalungkutan dahil sa nangyaring trahediya, masaya na rin ang mga kaanak ng biktima dahil na nadakip na ang suspek. ""Masaya naman po kami na nakuha namin kaagad 'yung, hindi pa hustisya, kung 'di 'yung pag-aksyon ng media at police. Kasi at least nakuha na namin yung suspek,"" ayon kay Jose Garcia, bayaw ng biktima. ""Kami sa ngayon ay nagpapasalamat sa lahat sa media especially [dahil] naging maliit ang mundo ng tao na ito."" — FRJ, GMA Integrated News"
1,"Nahaharap sa patong-patong na reklamo ang isang SUV driver na ginulungan ang sakay ng isang motorsiklo madaling araw ng Sabado sa Shaw Boulevard, Mandaluyong City. Ayon sa ulat ng 24 Oras Weekend, sinugod sa ospital ang babaeng biktima na nagtamo ng mga sugat sa kanyang katawan. Arestado naman ng otoridad ang driver, na umano'y nakatulog sa kanyang sasakyan kaya't nakaabala ito ng mga motorista bago ang insidente. Kita sa hulicam na nakahinto ang SUV katabi ang isang nakatumbang motorsiklo. Lumapit ang dalawang rider, kabilang si Daniel Paringit na pumuwesto sa pintuan ng driver. Maya-maya lang, biglang humarurot ang sasakyan at nagulungan ang biktima. Dirediretso ang sasakyan hanggang sumalpok sa poste ng Metro Rail Transit (MRT). Sabi ni Paringit, minabuti nilang katukin ang SUV dahil matagal nang hindi makagalaw ang mga sasakyan sa likod nito. Si Paringit ang rider ng sugatang biktima. ""Nagmagandang-loob na lang kami na, tara tignan natin, check lang natin. Pagkita po namin, kinatok ko po 'yung salamin. Tapos may natutulog pala, natutulog lang 'yung driver. Hanggang noong magising po, nag-thumbs up, thumbs up na po kami,"" ani Paringit. Nang paalis na si Paringit at ang isa pang rider na Jonathan Tal Placido, bigla raw kumaripas ang driver kaya tinamaan ang isang motorsiklo. ""Noong ayaw po niyang tumigil, nag-a-accelerate siya. Tinry ko nang buksan [yung pintuan] para kunin 'yung susi niya, o kaya pigilan siya or anything. Noong pagbukas na pagbukas, makikita niyo po sa video eh, pagbukas ko po ng pinto, noong pumasok ako para pigilan siya, hinarurot niya lalo,"" sabi ni Paringit. Kinumpirma naman ng uploader ng video na nakabangga ng dalawang motorsiklo ang driver bago nagulungan ang biktima. Mahaharap ang driver sa reklamong reckless imprudence resulting in serious physical injury, at paglabag sa Anti-Drunk Driving Act of 2013, ayon sa Mandaluyong police. Inihayag naman ng Land Transportation Office-National Capital Region (LTO-NCR) na hindi rehistrado ang SUV. Pagpapaliwanagin daw nito ang driver at ang nakarehistrong may-ari ng sasakyan. Bukod sa mga nasabing reklamo kinakasa ng Mandaluyong police, iniulat ng 24 Oras Weekend na mahaharap din ang driver sa mga reklamong reckless driving, improper person to operate a motor vehicle, at driving an unregistered motor vehicle. Tumanggi namang magpaunlak ng interview ang SUV driver. — VDV, GMA Integrated News"
1,"Sugatan sa noo at mga paa ang isang babaeng motorcycle rider matapos siyang mabangga ng taxi sa Barangay South Triangle, Quezon City. Ang taxi driver na hinabol ng mga nagmagandang loob na motorista, itinanggi na tumakas siya.Sa ulat ni James Agustin sa Unang Balita nitong Miyerkoles, sinabing nagmula pa sa trabaho ang biktima at pauwi na sa Valenzuela nang mangyari ang insidente ng 2:30 a.m.Binabagtas ng babae ang GMA Network Drive nang biglang sumulpot ang taxi sa intersection ng Samar Avenue.Matapos magkasalpukan, naiwan ng taxi ang bumper at plaka nito sa lugar.Nagmalasakit ang ilang motorista na nakakita sa aksidente at hinabol ang taxi ngunit hindi nila ito inabutan. Ayon sa kanila, mabilis ang takbo ng taxi at hindi nagmenor sa intersection.Bumalik naman sa lugar ng aksidente ang taxi driver, na galit na kinompronta ng mga motorista.""Hindi ko napansin na may motor na dumaan,"" depensa ng taxi driver, na sinabing wala rin siyang intensyong takasan ang nabanggang rider.Ayon pa sa suspek, inihatid lang muna niya ang sakay niyang pasahero.Nasa kustodiya na ng QCPD Station 4 ang taxi driver habang gumugulong ang imbestigasyon ng mga awtoridad.Agad namang ginamot ng mga rumespondeng barangay personnel ang babae.— Jamil Santos/VBL, GMA Integrated News"
1,"Imbes na sa bar o kainan na nakaporma, naka-swimming attire ang ilang single na nag-""chill"" sa ice bath speed dating sa California, USA.Sa ulat ng Unang Balita nitong Miyerkoles, sinabing isinagawa ito sa Santa Monica, kung saan magkasama ang mag-date na uupo sa loob ng maliit na tub ng nagyeyelong tubig.Tinawag ang event na ""Ice Breakers.""Binigyan ang mga nagde-date ng waterproof cards na may mga tanong upang magtuloy-tuloy ang kanilang pag-uusap sa loob ng tatlong minuto.Sikat ang ice bath sa athletes dahil nakatutulong ito sa recovery ng kanilang katawan. — Jamil Santos/VBL, GMA Integrated News"
1,"Isang mananaya ang nanalo ng halos P9 milyon jackpot prize sa Megalotto 6/45 draw nitong Lunes, December 18, 2023. Pero ang mas malaking premyo sa Grand Lotto 6/55 draw na P511 milyon, hindi pa rin tinamaan. Sa website ng Philippines Charity Sweepstakes Office (PCSO), nakasaad na ang lumabas na mga numero sa Megalotto 6/45 ay 20-33-01-29-06-09, at may premyong P8,910,000.00. Samantalang sa kasabay nitong draw na Grand Lotto 6/55, ang lumabas naman na mga numero ay 48-54-37-06-53-16, at umaabot na ang jackpot sa P511,449,631.60. Sa Martes, Dec. 19, may draw para sa Ultra Lotto 6/58 na umaabot din ang jackpot sa P500,000,000.00. Nagkakahalaga naman ng P297,442,106.20 ang premyo sa isa pang draw na Superlotto 6/49, habang mahigit P12 milyon ang premyo sa isa pang draw sa Martes na Lotto 6/42. Nitong nakaraang linggo, sinimulan ng PCSO ang e-lotto trial run para sa 6/55 at 6/58, at itinaas ang jackpot prizes sa tig-P500-milyon. Layunin ng e-lotto na mapataas ang kita ng PCSO. --FRJ, GMA Integrated News"
1,"Nais ni Department of the Interior and Local Government (DILG) Secretary Benhur Abalos na ipagbawal na ang mga paputok sa mga komunidad sa buong bansa at magkaroon na lang fireworks display ang mga lokal na pamahalaan. Ayon kay Abalos, ilang lokal na opisyal ang nagpatupad ng total ban sa mga paputok at naglagay na lang ng designated area para sa fireworks display. “Marami naman tayong mga lungsod at mga munisipyo na mayroong ganito. Sana lahatin na natin. Kaya ako ay nananawagan sana naman magkaroon na tayo ng ganitong ordinansa,” ani Abalos. “Anyway, kaya naman i-celebrate ang Bagong Taon nang maayos. Magkaroon ng fireworks display na lamang sa mga munisipyo sa isang lugar at maiwasan natin iyong ganitong disgrasya,” dagdag niya. Sinabi ng Department of Health  na nakapagtala ng 291 fireworks-related injuries mula December 21, 2022 hanggang January 5, 2023. Mas mataas ito ng 55% kumpara sa 188 cases na naitala sa kaparehong panahon para sa 2021-2022 New Year celebration. Nitong Linggo, dalawa ang nasawi nang masunog ang isang truck na may kargang mga paputok habang nakaparada sa BFCT East Metro Transport Terminal sa Calumpang, Marikina. — FRJ, GMA Integrated News"
1,"Pinawalang-sala ng mga mahistrado ng Korte Suprema ang dalawang lalaking nakulong sa kasong pagnanakaw dahil sa pagkawala ng cellphone ng isang pasahero matapos umanong ""ipitin"" sa pintuan ng bus. Sa 13-pahinang desisyon na inilabas ng SC Third Division, binaliktad nito ang naunang hatol ng mababang korte laban kina Julius Tijam at Kenneth Bacsid, na guilty sa kasong pagnanakaw ng cellphone sa isang pasahero ng bus. Nagpetisyon ang dalawa sa SC na suriin ang kanilang kaso. Batay sa pasya ng SC, hindi sapat ang mga katibayan laban sa dalawa para ipakulong. “Due to the prosecution’s failure to prove the petitioners’ guilt beyond reasonable doubt, their presumption of innocence, enshrined in the Constitution and stringently guarded by the Court, must be upheld,” ayon sa desisyon ng SC. Taong 2017 nang kasuhan sina Tijam at Bacsid ng kasong theft dahil sa pagnanakaw umano sa cellphone ng isang pasahero ng bus na nagkakahalaga ng P25,000. Reklamo ng biktima, inipit siya sa pinto ng bus ng isang suspek at kinalaunan ay nalaman niya na nawawala na ang cellphone niya sa kaniyang bulsa. Hinanap daw ng biktima ang taong umipit sa kaniya sa pinto ng bus na nakilala niya kinalaunan na si Bacsid na nasa waiting area. Nang lalapitan niya ito, sinabi ng biktima na nakita niya si Tijam na iniaabot kay Bacsid ang kaniyang cellphone. Batay naman sa tala ng korte, ipinaliwanag ni Tijam na nakita niya ang cellphone sa lapag at kaniyang pinulot. Ipinakikita raw niya kay Bacsid ang cellphone nang makita sila ng biktima. Kinatigan ng SC ang paliwanag nina Tijam at Bacsid na walang malinaw na katibayan na magdidiin sa alegasyon ng biktima na ninakaw nila ang cellphone. “The Court finds that the combination of the aforementioned circumstances, even if given full faith and credit, do not establish the elements of theft,” ayon sa SC. Ang tanging pangyayari na maaari lang umanong iugnay si Bacsid sa alegasyon ng pagnanakaw ay batay sa salaysay ng biktima na inipit siya sa pinto ng bus. “By no stretch of imagination may the act of pinning someone establish the unlawful taking of property. Besides it is strange that (the complainant) claimed that Bacsid pinned him to the bus door at his left side, while the cellular phone was taken from his right pocket,” paliwanag sa desisyon. Samantala, sinabi ng SC na ang tanging koneksyon ni Tijam sa insidente ay pag-abot niya kay Bacsid ng cellphone. Wala rin umano sa tala na sinasabi ng biktima na nakita niya si Tijam sa bus. Kinatigan ng SC ang paliwanag ni Tijam kung bakit napunta sa kaniya ang cellphone. “Such explanation is plausible in view of (the complainant’s) own narration that there was an onslaught of passengers rushing inside the bus, which could have caused him to drop his phone,” ayon pa sa desisyon. Patuloy niya, “The highest quantum of proof is required as the petitioners’ life and liberty are at stake. In this case, the facts from which the inferences were derived are not proven; the totality of the circumstances miserably failed to point to the petitioners to the exclusion of all others as the malefactors.” —FRJ, GMA Integrated News"
1,"Dalawa ang nasawi at lima ang nasugatan nang masunog sa isang wing van na nakaparada sa Calumpang, Marikina nitong Linggo ng umaga. Sa ulat ng GMA News 24 Oras Weekend, sinabing nakaparada ang van sa BFCT East Metro Transport Terminal nang mangyari ang insidente. Ayon kay Eastern Police District (EPD) Director Police Brigadier General Wilson Asueta, may nakitang mga paputok at combustible materials sa loob ng van. “Nakita niyo naman, merong mga firecracker na ebidensiya, so nakita natin na ito ay nasa loob, so ito ang cause ng ating sunog ng wing van truck,” sabi ng opisyal sa naturang ulat ni Katrina Son. Nagkaroon din umano ng pagsabog sa truck, ayon sa ilang saksi. Sinabi ni Asueta na aalamin nila ang pananagutan ng may-ari ng truck dahil ipinagbabawal ang pagkarga ng mga paputok sa mga pampublikong sasakyan at cargo vehicles. “Iimbestigahan natin kung may pananagutan ang ating truck owner nito or kung sinong naka-register sa cargo business na ito,” anang opisyal. Nasawi sa insidente ang driver ng truck at pahinante nito. Kuwento ng saksi na kabilang sa nasugatan, “Sabi ko ‘Upo muna ako dun tol, sabi niya ‘Mag-ano muna ako, magliwaliw muna ako, kasi nakakapagod nga. Pag-upo ko sa puwetan ng truck nila, biglang sumabog nang napakalakas, parang binuhat ako na tumagos ako sa bintana ng salamin,” ani Romel Piad. Sinusubukan pa ng GMA Integrated News na mahingan ng pahayag ang pamunuan ng terminal at may-ari ng wing van. — FRJ, GMA Integrated News"
1,"Patay ang isang katao at 26 ang sugatan matapos magpasabog ng mga granada ang isang pulitiko sa gitna ng kanilang village council meeting sa Keretsky Village sa rehiyon ng Zakarpattia, Ukraine. Sa isang video mula sa National Police of Ukraine, na iniulat din sa GMA Integrated Newsfeed, mapapanood ang pagpasok ni Deputy Serhiy Batryn ng Ukraine parliament sa isinasagawang pagpupulong. Maririnig din ang mainit na talakayan ng ilang miyembro ng village council tungkol sa kanilang 2024 budget habang nakatayo si Batryn. Sa gitna ng pagpupulong, may kinuha si Batryn mula sa kaniyang mga bulsa. Mga granada na pala ito na isa-isa niyang ibinato sa gitna mismo ng kwarto kung saan nagaganap ang pagpupulong. Ilang saglit pa, maririnig na ang sigawan ng mga council member samantalang binalot ng makapal na usok ang kwarto matapos sumabog ang mga granada. Wala pang ulat kung nakaligtas ang suspek. Lumabas sa imbestigasyon na inalmahan umano ni Batryn ang pag-apruba ng 2024 budget ng konseho dahil hindi pa sila nagbibigay ng kanilang full report kung saan nila ginamit ang kanilang pondo ngayong taon. Bukod ito, may matagal na rin umanong hidwaan si Batryn sa chief ng Keretsky Village na si Mikhail Mushka. Nagpapatuloy ang imbestigasyon ng mga awtoridad sa tunay na motibo ni Batryn. —Jamil Santos/VBL, GMA Integrated News"
1,"Timbog ang tatlong lalaking magbabarkada dahil sa pagbebenta umano ng shabu at marijuana sa Taguig City. Sa ulat ni Nico Waje sa Unang Balita nitong Martes, sinabing nagbebenta umano ang magkakaibigan ng ilegal na droga sa Barangay Tanyag. Ayon sa pulisya, nakatawag ng pansin ng mga patroller ang amoy ng tila naninigarilyo mula sa isang bahay, na kalauna’y amoy pala ng marijuana. Tumakas ang lalaki matapos siyang sitahin at nagkaroon ng habulan. Pagkarating niya sa ika-apat na palapag, dito na tumambad ang mga umano’y droga. Nakatalon ang lalaki mula sa bintana at nakatakas sa mga awtoridad, ngunit nadakip sa bahay ang tatlo pang lalaki na naaktuhang nagre-repack ng mga marijuana. Nasabat mula sa mga suspek ang mahigit dalawang kilo ng marijuana umano na nagkakahalaga ng P342,000 at siyam na gramo ng shabu umano. Natagpuan din ang tatlong marijuana oil na nakalagay sa mga cartridge na nagkakahalaga ng P7,000 bawat isa. Umamin ang may-ari ng bahay na si Timothy Navera na pagmamay-ari niya ang mga nasabat na ilegal na droga na kaniyang in-order sa online, at sa online din nila binibenta. Itinanggi naman ng dalawa pang naaresto na sina Andrei Vidad at Bryan Cordova na kasama sila sa pagbebenta. —Jamil Santos/ VAL, GMA Integrated News"
1,"Ipinaliwanag ni Vice President Sara Duterte nitong Lunes na ginamit ng kaniyang tanggapan na Office of the Vice President (OVP) ang mahigit P1.2 bilyong pondo para tulungan ang mga mahihirap na nangailangan ng atensyong medikal. Ginamit umano ng OVP ang P1,270,973,371 pondo mula noong July 2022 hanggang October 2023. Umabot sa 106,958 Pilipino ang natulungan umano ng pondo. Nagkaloob din ng P130.3 milyon na burial assistance ang OVP para sa 22,470 pamilya. Sinabi ni Duterte na mas maraming Pilipino ang natulungan ng OVP sa tulong ng satellite offices sa Bacolod, Cebu, Dagupan, Davao, Tacloban, Surigao, Zamboanga, Isabela, at sa Bangsamoro at Bicol regions. Mayroon ding dalawang extension offices sa Lipa, Batangas at sa Tondo, Manila. “Bago ako naging Vice President, nakita ko po sa aking paglilibot sa buong Pilipinas ang pangangailangan na dalhin sa mga probinsiya ang mga serbisyo ng gobyerno lalo na sa mga mahihirap na bahagi ng bansa. Marami po kasi sa ating mga kababayan sa probinsiya ang nangangailangan ng serbisyo ng pamahalaan pero madalas ay wala silang matakbuhan,” ayon sa pangalawang pangulo. “Kung kaya nung naluklok ako sa puwesto, ninais ko pong palawakin ang serbisyo ng ating tanggapan at mapagsilbihan ang mga Pilipino hindi lamang sa National Capital Region o Metro Manila, kasama na ang buong bansa,” dagdag niya. Nitong nakaraang July, pinuna ng Commission on Audit (COA) ang OVP dahil sa mahigit P600,000 halaga ng mga binili para sa satellite offices, na hindi raw naayon sa Procurement Law o Republic Act 9184. ""The immediate establishment of satellite offices without enough equipment to operate led to Management’s decision to resort in immediate purchase of PPE (Property Plant and Equipment) and semi-expendable property using the cash of its officers, which the OVP subsequently paid through reimbursement,” ayon sa COA. Sinabi pa ni Duterte na nakapagkaloob din ang OVP ng free transport service sa ilalim ng Libreng Sakay program ng ahensiya. Umabot umano sa mahigit 523,000 pasahero sa Metro Manila ang nakinabang rito; 99,600 sa Cebu; 89,600 sa Bacolod; at 60,400 sa Davao. Nakapagsagawa rin ang OVP ng 162 relief operations sa panahon ng kalamidad, na nakatulong sa 115,045 apektadong pamilya. Sa “Mag-Negosyo Ta ‘Day Program” ng OVP, sinabi ni Duterte na nakatanggap ng P150,000 pununan ang 25,700 miyembro nito para makapagsimula ng negosyo. Nagsagawa rin umano ang OVP ng “Pagbabago: A Million Learners and Trees Campaign,” at “PanSarap Program” para sa mga mag-aaral. “Bago pa kasi matapos ang 120 days period ng pagpapatupad nito, nakitaan na agad ng pagbabago sa timbang ang mga learners na benepisyaryo nito,” ayon kay Duterte, na kalihim din ng Department of Education.—FRJ, GMA Integrated News"
1,"Nadakip sa Nueva Ecija ang 80-anyos na lalaki na suspek sa pagkamatay ng isang parking boy sa Marikina. Giit ng suspek, biktima siya ng pambu-bully ng biktima. Ayon sa ulat ni Emil Sumangil sa GMA News  “24 Oras” nitong Huwebes, sinabi ng mga awtoridad na isang taon na nagtago ang suspek na si Reynerio del Rosario hanggang sa matunton nila sa Nueva Ecija. “Napag-alaman nila na ito ay mayroong relatives somewhere in Nueva Ecija,” ani Police Brigadier General Wilson Asueta, Eastern Police District director. Sinabi umano ng suspek sa pulisya na napatay nito ang parking boy dahil lagi umano siyang binu-bully. Nakadetine na sa Marikina Police Station ang suspek na hindi nagbigay ng pahayag.-- Sherylin Untalan/FRJ, GMA Integrated News"
1,"Matapos ang mahigit na 10 taon na pagtatago sa Pilipinas, naaresto ng mga awtoridad sa Taytay, Rizal ang isang British national na umano'y mas kasong child abuse at child pornography sa kanilang bansa. Sa ulat ni John Consulta sa GMA News ""24 Oras"" nitong Miyerkules, kinilala ang suspek na si Peter Joseph Wheeler na inaresto ng mga eperatiba ng Bureau of Immigration Fugitive Search Unit. Nahatulan umano si Wheeler noong 2009 dahil sa kasong making, possessing, at distributing indecent photographs of children. Mayroon din siyang mga record ng sexual offense sa ilang menor de edad sa England. Ayon kay Bureau of Immigration Fugitive Search Unit Chief Rendel Sy, taong 2012 nang makapasok sa bansa si Wheeler..""May kasama siyang menor de edad, sabi ay anak niya, pina-interview natin ito sa DSWD [Department of Social Welfare and Development] para makita kung may signs of abuse, at maging sa neighborhood niya nagpa-check din tayo baka maaaring may nabiktima rin siya doon,"" ayon kay Sy. Sinimulan na ng BI ang deportation procedures laban kay Wheeler. ""Kahit meron siyang permanent resident visa, ito po ay cancelled. Once implemented po ang deportation, hindi na siya makakabalik sa pilipinas because of his blacklisting,"" ayon kay BI spokesperson Dana Sandoval. Nakadetine ang Briton na suspek sa Camp Bagong Diwa, na wala pang pahayag. --FRJ, GMA Integrated News"
1,"Sa kulungan ang bagsak ng isang 19-anyos na lalaki na nahaharap sa reklamong panggagahasa sa 14-anyos niyang kasintahan sa Payatas, Quezon City. Ang suspek, itinanggi ang paratang laban sa kaniya. Sa ulat ni James Agustin sa GTV ""Balitanghali"" nitong Martes, sinabing hinuli ang suspek ng mga operatiba ng Quezon City Police District Station 13. Ayon sa pulisya na ang ina ng biktima ang nagsampa ng kaso laban sa suspek noong Marso. Ang suspek ay ikalawa sa most wanted person list ng QCPD Station 13. Ngunit iginiit ng lalaki na hindi niya alam na may isinampang kaso laban sa kaniya, at hindi rin umano niya ginahasa ang menor de edad na kasintahan. Nakapag-return of warrant na ang kapulisan sa korte at hinihintay na lamang ang commitment order ng suspek.-- Jamil Santos/FRJ, GMA Integrated News"
1,"Itinaas ng Philippine National Police (PNP) ang alerto sa Metro Manila dahil sa panahon ng kapaskuhan at may naganap na pagsabog sa Mindanao State University sa Marawi City habang nagdaraos ng misa. ""Ibig sabihin 75% ng total PNP strength po natin ay expected po natin na lalabas po para ma-sustain ang police visibility and presence natin,"" ayon kay Police Colonel Jean Fajardo, PNP information chief. Pinalakas pa ang mga checkpoint katulad sa border Metro Manila at Bulacan. Gumagamit din ng K9 teams sa nga bus terminals, malls, at iba pang matataong lugar. Hinigpitan din ang pagbabantay sa mga simbahan o mga sambahan dahil magsisimula na rin ang simbang-gabi sa December 16. ""Ang mga delikadong component na nakakapinsala ay concealed po 'yan, kaya kailangan natin ng technical services lalong lalo na ng EOD (Explosive Ordnance Disposal ) K9 units,"" ayon kay Police Lieutenant Colonel Paolo Abrazado, commander of Quezon City Police District Station 7. Paglilinaw naman ni Fajardo, wala namang namomonitor na banta ng pag-atake ng terorismo sa Metro Manila pero kailangan daw na dagdagan ang seguridad dahil na rin sa kapaskuhan. ""Nothing to worry ... the PNP is on top of the situation. We have not received any serious threat, particularly here in Metro Manila,"" pagtiyak niya. Una rito, walang pagbabagong magaganap sa liderato ng kapulisan matapos na palawigin ni PangulongFerdinand Marcos Jr. ang termino ni PNP chief Police General Benjamin Acorda Jr. hanggang Marso 2024. Nakatakda na sanang magretiro si Acorda ngayong Disyembre 3 dahil sa pagsapit ng kaniyang retirement age na 56.—FRJ, GMA Integrated News"
1,"Pumanaw nitong Martes ang pangunahing atraksyon sa Manila Zoo na si Mali, ang nag-iisang elepante sa Pilipinas. Sa Facebook post ng Manila Public Information Office, inanunsyo ni Manila Mayor Honey Lacuña ang pagpanaw ni Mali, o Vishwa Ma’ali, na nagmula sa Sri Lanka. “Kinalulungkot ko pong ibalita sa inyo ang pagpanaw ng ating minamahal na Vishwa Ma’ali o mas kilala niyo sa pangalang Maali, dito sa loob ng Manila Zoo sa ganap na 3:45 ng hapon ngayong araw, November 28,” ayon sa alkalde. Sinabi rin ng alkalde na isinailalim sa necropsy si Mali para malaman ang dahilan ng pagkamatay nito. Tinatayang 40 taong namalagi sa Manila Zoo si Mali, at pinapaniwalaan na nasa 48 hanggang 49 taong gulang siya nang pumanaw. Taong 1977 nang ibigay ng Sri Lanka sa pamahalaan ng Pilipinas si Mali matapos na mamamatay ang kaniyang mga magulang sa gubat. Pinaniniwalaan na hindi na mabubuhay na mag-isa sa wild si Mali kaya ipinadala na siya sa Pilipinas at inilagay sa pangangalaga ng Manila Zoo. Noong 2013, naglunsad ng petisyon ang animal rights group na People for the Ethical Treatment of Animals (PETA), ilipat si Mali sa wildlife sanctuary sa Thailand. May nagmungkahi rin na ilipat si Mali sa mas malapit na lugar na Zoobic Safari sa Subic, Zambales. -- FRJ, GMA Integrated News"
1,"Sinabi ni dating pangulong Rodrigo Duterte na babalik siya sa pulitika at kakandidato sa eleksyon kapag itinuloy ang banta na patalsikin sa puwesto ang kaniyang anak na si Vice President Sara Duterte sa pamamagitan ng impeachment. Inihayag ito ng nakatatandang Duterte sa harap ng mga usap-usapan na may ilang mambabatas sa Kamara de Representantes na planong ipa-impeach si Sara dahil sa isyu ng confidential funds sa kaniyang tanggapan na umabot na sa Korte Suprema. BASAHIN: OVP's P125-M confidential fund in 2022 questioned before SC Ayon kay Duterte, lalabas sa kaniyang pagiging retirado sa pulitika kapag nangyari ang banta laban sa kaniyang anak. BASAHIN: Sara Duterte hoping confidential fund issue ended by SC wisdom “Alam ninyo ba kapag ginawa ninyo ‘yan, babalik ako sa pulitika… Mapilitan ako—it’s either I run for senator or I will run for vice president maski matanda na ‘ko,” sabi ni Duterte sa panayam ng SMNI nitong Lunes ng gabi. “Mapipilitan akong lumabas sa retirement eh. When I begin to talk…election is just around the corner, talagang magka-babuyan tayo. I do not lose anything, I’m retired. Pero pagdating niyan na buhay pa ‘ko, ‘pag wala pa akong dementia, tatakbo akong…vice president… Kung si Inday ang presidente, okay lang,” dagdag pa niya. Sinabi naman ni VP Sara, na susuportahan niya kung ano man ang plano ng kaniyang ama. “Kung anuman ang desisyon ni Pangulong Duterte ay buo ang suporta ng pamilya sa kaniya. Just like kung anuman ‘yung mga desisyon namin na mga anak regarding sa pulitika, buo din ang suporta ng pamilya sa amin, ganoon din ang suporta namin sa desisyon ni Pangulong Duterte,” anang nakababatang Duterte sa ambush interview nitong Martes. Una nang sinabi ni Pangulong Ferdinand “Bongbong” Marcos Jr. nitong Lunes na hindi dapat matanggal sa posisyon si VP Sara. “Binabantayan namin nang mabuti because we don’t want her to be impeached, we don’t want her to… she does not deserve to be impeached so we will make sure that this is something we will pay very close attention to,” sabi ni Marcos sa panayam habang nasa Hawaii nitong Lunes. Sinabi rin ni House Speaker Martin Romualdez, na “there’s nothing in the offing” nang tanungin tungkol sa bantang impeachment laban kay VP Sara. ""Nothing filed, no news of that,” saad ng lider ng Kamara kung saan nagsisimula ang impeachment process.—FRJ, GMA Integrated News"
1,"May pag-asang maging multi-milyonaryo ang mga tumataya sa lotto ng Philippine Charity Sweepstakes Office (PCSO) dahil may draw ng Superlotto 6/49 at Ultra Lotto 6/58 ngayong Martes, Nobyembre 21, 2023, na ang pinagsamang premyo ay aabot sa mahigit P289 milyon. Umaabot na sa P150,866,428.60 ang premyo sa Superlotto 6/49 matapos na walang manalo sa draw noong Linggo, na ang lumabas na mga numero ay 16-24-19-35-47-15. Samantala, P139,853,615.80 naman ang premyo sa Ultra Lotto 6/58, nang wala ring nakahula sa lumabas na mga numero nitong Linggo na 44-55-43-01-23-26. Mayroong ding Lotto 6/42 draw sa Martes na nagkakahalaga naman ng P7,688,392.80 ang jackpot prize. Wala ring tumama sa draw nitong Sabado na ang lumabas na mga numero ay 18-21-20-36-35-07. Sa draw naman na ginawa nitong Lunes, Nov. 20, wala ring tumama sa Grand Lotto 6/55, na ang lumabas na mga numero ay 38-17-27-33-42-48, at may premyong P29,700,000.00. Wala ring nanalo sa kasabay nitong draw na Megalotto 6/45, na ang lumabas na mga numero ay 06-31-32-27-44-08, at may jackpot prize na P26,404,316.80. --FRJ, GMA Integrated News"
1,"Matapos ang halos pitong taon, nakalabas na ng  Philippine National Police (PNP) Custodial Center sa Camp Crame, Quezon City nitong Lunes ng gabi si dating Senador Leila de Lima matapos siyang magpiyansa. “Precious freedom! Free at last! Pinakahihintay ko sa buhay ko for more than six years. Ito na, dumating na po. Maraming salamat,” sabi ni de Lima sa mga mamamahayag matapos siyang makalabas sa Camp Crame dakong 7:03 p.m. Una rito, kinatigan ng Muntinlupa Regional Trial Court (RTC) Branch 206 ang mosyon ng dating senador na irekonsidera ang nauna nitong pasya at pinayagan na magpiyansa sa halagang P300,000 para sa natitira niyang isang kaso na may kaugnayan sa ilegal na droga. Kasamang pinayagan ng korte na magpiyansa sa halagang tig-P300,000 ang iba pang kapuwa akusado ni de Lima na sina dating Corrections Director Franklin Bucayu, Ronnie Dayan, Joenel Sanchez, at Jad Dera. Bago makapagpiyansa, sandaling lumabas ng Custodial Center ang dating mambabatas nitong Lunes ng hapon para magpakita sa mga mamamahayag na nasa labas ng kampo. ""I'm free. Salamat, sa wakas, malaya na po ako... after 2,424 days. I am now free. Sweet, sweet freedom. Thank you, Lord. Thank you, everyone,"" sabi ni de Lima. Matapos ang pagdinig sa korte, makikita ang kasiyahan ni  De Lima nang lumabas ng Muntinlupa City Hall of Justice. “Sa wakas makakalaya na po ako. For years, years, my whole being has been crying out for justice and freedom. For six long years, praying, praying so hard for this day to come,” saad niya. Ikinatuwa ng mga kapanalig ni de Lima ang desisyon ng korte. ""The decision...is a step toward justice and freedom for Leila and a harsh indictment of those who falsely accused her of wrongdoing and caused her years of unimaginable suffering in solitary confinement and the indescribable anguish of the malevolently accused,"" sabi ni Albay Representative Edcel Lagman sa isang pahayag. Sinabi naman ni dating Vice President Leni Robredo na ang desisyon ng korte ay patunay na lalabas ang katotohanan na pinag-initan lang si de Lima. “Ang lahat ng mga paninira at panggigipit na naranasan niya sa loob ng halos pitong taon ay bunga ng kaniyang pangangahas na tumindig para sa tama—para sa ating mga kababayan. Masaya ako na sa wakas ay namayani ang hustisya at makakapiling na natin nang malaya si Senator Leila,” dagdag niya. Para naman kay Salvador Panelo, naging chief legal counsel ni dating Pangulong Rodrigo Duterte, ang basehan ng korte na magpiyansa si de Lima ay bunga ng pagbawi ng testimonya ng ibang saksi. ""The recanting witnesses have not proven before the court that their previous adverse testimonies on de Lima were done under the threat or that they were coerced into falsely testifying before the court,"" giit ni Panelo. Ayon pa sa dating opisyal, kahit wala ang mga testimonya ng mga saksi, ""there is strong evidence establishing the guilt of the accused beyond a reasonable doubt."" ""The government can appeal the erroneous grant of bail by the lower court to the higher courts,"" dagdag pa ni Panelo. -- FRJ, GMA Integrated News"
1,"Matutupad na ng isang mister na maibigay sa kaniyang pamilya ang maayos na buhay at pinapangarap na bahay matapos na makubra na sa tanggapan ng Philippine Charity Sweepstakes Office (PCSO) ang tinamaang mahigit P147 milyon jackpot prize sa Super Lotto 6/49 draw noong October 15, 2023. Sa inilabas na pahayag ng PCSO na makikita sa kanilang Facebook page, sinabi umano ng 46-anyos na mananaya na mula sa Cavite na, “Hindi ko alam na ako yung nanalo kaya inulit kung tinitingnan results ng draw sa Facebook.” Ang lumabas na mga numero sa naturang draw ay 47-35-02-13-38-17, na may kabuuang premyo na P147,354,716.40. Sa larawan na naka-post sa FB ng PCSO, lumalabas na dalawang kombinasyon lang ng mga numero ang tinayaan ng lotto winner na may katumbas na halaga na P40 na taya. Batay umano sa kuwento ng lalaki, bago manalo ng jackpot, nauna na siyang tumama ng tatlong numero sa nakaraang draw. Ang tinamaang premyo, ipinantaya niyang muli gamit ang sistemang ""lucky pick"", o ang machine ang pipili ng numerong tatayaan niya. At ang balak niya sa kaniyang napanalunan, “Ang unang priority ko nito ay ang pamilya ko at maipagawa ko ang bahay namin sa probinsya.” Ayon sa PCSO, kinuha ng lucky winner ang kaniyang premyo sa tanggapan ng PCSO sa main office sa Mandaluyong City noong October 17, 2023. Samantala sa draw nitong Biyernes, Nobyembre 10, 2023, hindi napanalunan ang mahigit P112 milyong jackpot sa Ultra Lotto 6/58, na ang lumabas na mga numero ay 45-55-40-04-08-44. Wala ring tumama sa kasabay nitong draw na Megalotto 6/45, na ang lumabas na mga numero ay 06-41-13-37-34-08, at may jackpot prize na P8,910,000.00. --FRJ, GMA Integrated News"
1,"Isang babae ang nakaladkad nang tangkaing hablutin ng dalawang lalaki na nakasakay sa motorsiklo ang kaniyang bag sa Quezon City. Sa ulat ni Jun Veneracion sa GMA News “24 Oras,” tumatawid ang tatlong babae papunta sa isang Chinese restaurant sa Banaue, Quezon City bandang 6 ng gabi noong Oktubre 28. Biglang dumaan ang motorsiklo sa likod ng mga babae at hinablot ang bag ng isa sa kanila. “Nagkaroon siya ng mga konting sugat lang at laceration sa ulo,” ayon kay Police Lieutenant Colonel Romil Avenido, Station Commander, Quezon City Police District Station 1. Bagamat ayaw nang magreklamo ng pamilya ng biktima, patuloy pa ring nag-iimbestiga at nangangalap ng mga CCTV footage ang mga pulis para makilala ang mga suspek na mabilis na nakatakas. Ayon sa pulisya, tuwing papalapit ang pasko tumataas ng mga petty crimes dahil kapag dumadami ang mga tao sa lansangan at iba pang lugar ng pasyalan, lumalaki ang oportunidad para sa mga mapagsamantala. Kaya magpapakalat ang National Capital Region Police Office ng karagdagang tropa para magpatrolya. -- Sherylin Untalan,FRJ/GMA Integrated News"
1,"Nasawi ang isang babaeng naglalakad sa gilid ng kalsada matapos masalpok ng isang kolong-kolong na mabilis ang takbo sa Navotas City. Sa ulat ng Unang Balita nitong Martes, makikita sa video ng Navotas PNP ang paglalakad ng babae hanggang sa mabundol ng kolong-kolong sa NBBS Kaunlaran. Dahil dito, tumagilid ang kolong-kolong at tumilapon ang driver. Dinala sa ospital ang babae ngunit idineklara siyang dead on arrival. Dinakip ang driver na mahaharap sa reklamong reckless imprudence resulting in homicide. Sinusubukan pa ng GMA Integrated News na makunan ng pahayag ang suspek.—Jamil Santos/AOL, GMA Integrated News"
1,"Isiniwalat ng dating eight-division champion Manny Pacquiao na niluluto ang posibleng paghaharap muli nila ni Floyd Mayweather Jr. sa isang exhibition match. Sa panayam ng Fight Hub TV, sinabi ni Pacquiao na mayroon siyang exhibition match na nakaplanong gawin sa Japan sa darating na Disyembre. Nang tanungin kung sino ang kaniyang makakalaban, sinabi ng 44-anyos na Pinoy fighter na mayroon negosasyon sa kampo ni Mayweather. Taong 2015 nang maglaban ang dalawa, at natalo via unanimous decision si Pacquiao. Gayunman, may nagsasabi na si Pacquiao ang dapat na nanalo dahil mas naging agresibo ito sa laban. “I am still active and training. I have an exhibition match this December in Japan. We are working on it, the opponent. We are working with Mayweather,” ani Pacquiao sa panayam. Noong 2022, nagbigay ng pahayag si Pacquiao na imposibleng mangyari ang muling sagupaan nila Mayweather. Naglabas din ng pahayag si Mayweather na nagsabing hindi na mauulit ang laban nila ni Pacquiao na itinuturing niyang pinakamahusay niyang nakalaban. BASAHIN: Posibleng rematch kay Pacquiao, tinabla ni Mayweather Sa nasabi ring panayam, nabanggit ang pangalan American prizefighter  na si Gervonta “Tank” Davis, na handang lumaban sa mas mabigat na dibisyon gaya nang ginawa noon ni Pacquaio. Ayon sa Pinoy fighter, hindi madali ang sumabak sa mas mabigat na timbang. Inihayag din niya na bukas siyang harapin si Davis. “Davis is a good fighter. If he wants, if he comes up to 147 [pounds] we can fight. 145 maybe,” ani Pacquiao. —FRJ, GMA Integrated News"
1,"Sa Facebook video, inihayag ni Pangulong Ferdinand ""Bongbong"" Marcos Jr. na hindi ""magpapatalo"" ang Malacañan Palace pagdating sa mga kuwento ng kababalaghan kapag mga lumang gusali ang pag-uusapan. Sa naturang video, nagbalik-tanaw si Marcos sa pananatili niya sa Palasyo noong kabataan niya at nakaupong pangulo ang kaniyang ama. Kasama rin sa kaniyang kuwento ang kasaysayan ng Palasyo kung kailan ito ginawa. Kuwento ni Marcos, ang isa sa mga guest room ang kaniya naging kuwarto noon na malapit sa state dining room (kung saan ginagawa ngayon ang Cabinet meetings). ""Gabing-gabi na. Umuwi ako. Sinasara ko lang 'yung pintuan mula du'n sa kuwarto ko. Pagbukas ko ba naman ng pintuan, nakita ko biglang gumalaw 'yung mga upuan,"" sabi ng pangulo. ""'Di nagsisisigaw ako dito at tumakbo ako... Sinabi ko sa security, 'May multo, may multo!'"" natatawa niyang kuwento. Katabi ni Marcos ang kaniyang anak na si Ilocos Norte Rep. Sandro Marcos sa video para ibahagi rin niya ang kuwentong kababalaghan sa Palasyo. Pero sabi ni Sandro, ""I still find that hard to believe."" Ngunit tugon ng kaniyang ama, ""Ay naku, it's true."" Ayon pa kay Marcos, may nagpapakita rin umanong multo sa Palasyo na tinatawag ng mga security personnel na si ""Father Brown."" Nang alamin daw nila kung sino si Father Brown, nalaman nila na dati rin itong nagtrabaho sa Palasyo noong panahon ng mga Amerikano at tila ""hindi na umalis."" May pagkakataon na ginigising umano ni ""Fr. Brown"" ang mga natutulog na tauhan sa dis-oras ng gabi, hanggang sa makasanayan na nila ito. Bukod dito, may mga kuwento rin umano ng mga pinto na bumubukas at nagsasara na mag-isa. Ipinagtataka rin daw nila kung minsan kung bakit may bukod tangi na may isang chandelier na gumagalaw gayung sarado ang mga bintana. Hindi rin daw maiwasan ni Marcos kung minsan na kilabutan kapag dumadaan siyang mag-isa sa pamosong hagdanan na papasok sa Palasyo dahil parang may nakamasid sa kaniya. ""Paatras tuloy ako paakyat dahil nakakatakot. Dahil alam niyo naman kung minsan pag naglalakad ka nararamdaman mo 'pag may nakatingin sa'yo o may sumusunod sa'yo,” sabi ni Marcos. May pinto rin sa naturang hagdan, na batay sa kuwento ng isang guwardiya, nakita na lang niyang nakabukas kahit isinara na. At nang balikan niya, muling nagsara na mag-isa. -- FRJ, GMA Integrated News"
1,"Ilang dadalaw sa sementeryo ang hindi malaman kung saan pupuntahan ang nakalibing nilang kaanak dahil inalis na sa nitso ang mga buto nito matapos mapaso ang renta at hindi na nabayaran. Kabilang dito si Editha Mirafuentes na nagtirik na lang ng kandila sa common area sa Bagbag Public Cemetery sa Quezon City dahil hindi na niya malaman kung saan nakalagay ang mga buto ng kaniyang anak. Sa ulat ni Maki Pulido sa GMA News ""24 Oras"" nitong Martes, sinabing ang mga nakalibing sa apartment type na nitso sa pampublikong sementeryo ay karaniwang umaabot lang ng limang taon ang upa. Pagkaraan nito, dapat mailipat na ang mga buto sa panibagong nitso na mas maliit. Pero wala umanong P4,500 na pambayad para rito si Mirafuentes upang mailipat ang kaniyang anak. Ang mga inalis na mga buto mula sa mga nitso, inilalagay sa isang lugar na tinatawag na ""kumon"" na natatakpan ng mga yero. “Masakit din po kasi di mo na alam kung saan nakalagay yung buto niya,” anang ginang. Hindi na rin malaman ni Marlyn dela Cruz kung saan nakalagay ang mga buto ng kaniyang pamangkin na namatay sa war on drugs ng administrasyong Duterte. “Kung saan-saan na lang siya nilalagay na hindi namin makita. 'Di namin alam kung saan dito,” saad ni De la Cruz na nagtirik na rin lang ng kandila sa kumon. Paliwanag ng pamunuan ng Bagbag cemetery, nakalagay sa sako ang mga inalis na mga buto at kasama ang lapida para makuha ng pamilya kung nais na nilang ilipat. Ang Philippine Mortuary Association, iminungkahi ang cremation na mas mababa ang gastos. “May mga option na rin ang mga public LGUs na nagpo-provide ng libre, sometimes at a much more discounted rate,"" ani Jordan Miranda ng Philippine Mortuary Association. ""They don’t need a cemetery eh.” —FRJ, GMA Integrated News"
1,"Timbog ang isang lalaki na naaksidente sa motorsiklo nang mahulihan siya ng replica ng baril at ng tunay na revolver sa Barangay San Jose, Quezon City. Sa ulat ni James Agustin sa Balita Ko nitong Lunes, makikita ang baril na nakasukbit sa baywang ng lalaki habang iniinspeksiyon ng mga pulis. Tumugon ang kapulisan sa lugar nang makatanggap sila ng ulat tungkol sa dalawang nagkabanggaang motorsiklo. Bago nito, nakita rin ng mga awtoridad ang isang gun replica sa tabi mismo ng naaksidenteng lalaki. Nagtamo ng mga sugat sa tuhod at paa ang dinakip na 34-anyos na lalaki matapos ang aksidente. “Hindi ko po kasi talaga matandaan kasi lasing na lasing po ako tapos ang alam ko lang po nu’n, naaksidente po ako eh,” sabi ng suspek, na itinangging siya ang may-ari ng baril. Lumabas sa imbestigasyon na hindi lisensiyado ang baril, na isasailalim sa ballistics examination. Epektibo ang election gun ban hanggang Nobyembre 29. Mahaharap ang lalaki sa reklamong paglabag sa Comprehensive Firearms and Ammunition Regulation Act in relation to Omnibus Election Code. —Jamil Santos/VBL, GMA Integrated News"
1,"Kapuwa bumaba ang trust at performance ratings nina Pangulong Ferdinand ""Bongbong"" Marcos Jr. at Vice President Sara Duterte sa ikatlong bahagi 2023, batay sa pinakabagong Tugon ng Masa Survey ng Octa Research. Tinawag ng Octa na ""significant"" ang nabawas sa overall ratings ni Duterte, matapos na walong puntos ang ibinaba ng kaniyang trust rating na mula sa 83% noong second quarter ay naging 75%. Samantala, 12 puntos naman ang nabawas sa kaniyang satisfaction rating na mula sa 82% ay naging 70%. Ang trust rating ni Marcos, dalawang puntos naman ang ibinaba sa 73% mula sa 75% noong second quarter. Anim puntos naman ang natapyas sa kaniyang approval rating na mula sa 71% ay dating 65%. Nakuha ni Marcos ang pinakamababang niyang trust rating na 66% mula sa National Capital Region, habang sa Balanced Luzon naman nanggaling ang lowest trust score ni Duterte na 64%. Pareho ring nabawasan ng 15 puntos sa trust ratings sina Marcos at Duterte sa NCR, na 66% mula sa dating 81% to 66%. Umabot naman sa 12 puntos ang nalagas sa satisfaction rating ni Marcos sa Metro na 61%. Ang pinakamababa niyang satisfaction rating ay 59% na mula sa Mindanao, na bumaba ng siyam na puntos. Habang 16 na puntos naman ang nawala sa satisfaction rating ni Duterte sa Visayas, na mula sa 90% ay naging 74%. Nanggaling naman sa Balanced Luzon ang pinakamababa niyang satisfaction rating na 62%, na dating 74%. Sa kabila ng pagbaba, sinabi ng Octa na mayorya pa rin ng mga Pilipino ang nagtitiwala kina Marcos at Duterte. Samantala, isang puntos naman ang itinaas ni Senate President Miguel Zubiri sa performance rating na 58%, habang anim na puntos ang iniangat ni House Speaker Martin Romualdez na makakuha ng 61%.— FRJ, GMA Integrated News"
1,"Sinita ng Metropolitan Manila Development Authority (MMDA) nitong Sabado ng umaga ang contractor ng asphalt overlay project sa Cubao, Quezon City dahil wala raw ito sa schedule. Ang nasabing project ay isinasagawa sa New York Avenue, ayon sa ulat ni Luisito Santos sa Super Radyo dzBB. Nagdulot ito ng matinding trapiko hindi lang sa northbound lanes ng EDSA, kundi pati na rin sa inner roads ng Cubao. ""Ito inabutan namin madaling araw, maraming nagrereklamo sa amin na traffic na dito sa northbound avenue ng EDSA,"" ani hepe ng MMDA Task Force for Special Operations na si Bong Nebrija. Ayon kay Nebrija, main arterial route ang New York Avenue na ginagamit ng mga provincial buses para makarating sa kanilang mga terminal. ""Naantala ngayon 'yung paglabas ng mga bus dahil sarado sa New York [Avenue]. Ang mga buses nagsipuntahan lahat sa EDSA,"" aniya. Umabot na raw sa Santolan ang dulo ng trapikong pa-northbound. Inaasahang marami ang bibiyahe ngayong Sabado dahil sa long weekend, dulot ng Barangay at Sangguniang Kabataan Elections (BSKE) 2023 sa Lunes, at Undas (All Saints' Day) at All Souls' Day sa Nobyembre 1 at 2. —KG, GMA Integrated News"
1,"Nadakip sa Bulacan ang isang lalaki na wanted sa kasong pagpatay sa Quezon City matapos ang walong taon niyang pagtatago. Sa ulat ni James Agustin sa Unang Balita nitong Huwebes, sinabing isang linggong minanmanan ng mga operatiba ng QCPD Station 9 ang suspek, bago nila ito natunton sa San Jose Del Monte, Bulacan. Isinilbi ang warrant of arrest laban sa 45-anyos na suspek. Nagtago ang suspek sa iba’t ibang lugar matapos niyang mapatay ang isa pang lalaki sa Novaliches, Quezon City noong 2012. Lumabas ang warrant of arrest makalipas ang tatlong taon. Sinabi ng salarin na hindi niya alam na may warrant of arrest laban sa kaniya, ngunit umamin siyang nasaksak niya ang biktima. “Pinagtanggol ko lang ang sarili ko. Sinuntok niya kasi ako. Pasensiya po sa nangyari kasi pinagtanggol ko lang ang sarili ko,” sabi ng suspek. Nasa kustodiya siya ng Anonas Police Station sa Quezon City, at inihahanda na ang mga dokumento para sa return of warrant. —Jamil Santos/VBL, GMA Integrated News"
1,"Nagkaharap nitong Miyerkules ang isang opisyal ng Philippine Charity Sweepstakes Office (PCSO) at ang 2014 lotto winner na hindi nakuha ang premyo dahil nasunog ng plantsa ang kaniyang ticket. Makuha na kaya niya ang premyo batay sa utos ng Korte Suprema (SC)? Alamin. Sa inilabas na pahayag ng PCSO, sinabing nakausap ni PCSO General Manager Melquiades Robles nitong Miyerkules sa kaniyang tanggapan ang lotto winner na si Antonio Mendoza, at tiniyak ng opisyal na susundin nito ang utos ng SC. “I assured him that I will expedite the process of his claim. Kailangan lang may certificate of finality from SC. I will make sure that he enjoys the fruits of his winnings ASAP. I wanted to put a closure on this issue,” ayon kay Robles. Matatandaan na tumama ang tinayaang kombinasyon ng mga numero ni Mendoza sa Lotto 6/42 draw noong Oktubre 2014. Pero dahil nasunog sa plantsa ang ticket at nabura ang ilang numero, hindi ibinigay ng PCSO ang premyo. Nagsampa ng reklamo si Mendoza sa korte at nanalo, hanggang sa umabot sa SC. Base sa 17-pahinang desisyon ng SC, inatasan ang PCSO na ibinigay ang halagang napanalunan ni Mendoza. Ayon sa pahayag ng PCSO, nakasaad din sa utos ng SC ang pagbabayad nito ng legal interest na six percent per annum mula sa petsa ng paglabas ng pinal na desisyon ng korte. BASAHIN: Lotto jackpot winner pero nasunog ang tiket, makuha na kaya ang P12-M na premyo? Sa isang episode ng ""Kapuso Mo, Jessica Soho,"" ipinagtaka ni Mendoza kung bakit natatagalan ang pagsunod ng PCSO sa utos ng SC matapos niyang malaman na noong Marso pa lumabas ang desisyon ng mga mahistrado. Sa naturang episode, nilinaw ni Robles na wala pang natatanggap na pormal na desisyon ng SC nang sandaling iyon. Kasabay nito, tiniyak din niya na ibibigay ng PCSO ang premyo ni Mendoza kapag nakompleto na ang mga kailangang papeles bilang pagsunod sa alituntunin ng ahensiya. ""Ilang kembot na lang ho ito, malapit na ho ito,""pagtiyak niya. --FRJ, GMA Integrated News"
1,"Aabot umano sa P20 milyon ang halaga ng mga alahas at mga bag ang laman ng isang maleta na naiwan ng may-ari sa airport. Ang lalaking tumangay sa maleta, pinaghahanap ng mga awtoridad. Sa ulat ni Maki Pulido sa GMA News ""24 Oras"" nitong Miyerkules, makikita sa CCTV camera ng Ninoy Aquino National Airport Terminal 3 ang pagdating ang negosyanteng si Maricor Flores noong Oktubre 1 ng gabi, habang hatak ang kaniyang maleta. May kasama rin noon si Flores na may dala-dala ring mga maleta. Ayon kay Flores, inakala niya na naikarga na ng drayber sa sasakyan ang kaniyang maleta. Pero makikita sa CCTV footage na ang kasama niya ang tinulungan ng driver sa pagkuha ng gamit at naiwan sa bangketa ang kaniyang maleta. Nalaman lang ni Flores na nawawala ang maleta nang makarating na sila sa bahay. Sa kuha pa rin ng CCTV, makikita na may isang lalaki ang umupo sa tabi ng maleta at kinalaunan ay tinangay niya ito. Inaalam pa rin ng mga awtoridad ang kaniyang pagkakakilanlan. May nakalaan na P500,000 na pabuya sa makapagtuturo kung nasaan ang lalaking tumangay ng maleta. “Wala pong sindikato, wala pong ganun. Isolated case eh. Alam niyo naman ang magnanakaw. Ang hanap niyan, opportunity lang,” sabi ni Airport Intelligence and Investigation Division manager na si Levy Rubano Jose. Dagdag na bilin naman ni Jose sa mga pasahero na manatiling alisto sa mga kagamitan pagpunta sa paliparan. “Pag naiwan po yan, may oportunidad ang tao. Púwede makuha, may intensyon man sila o wala,” dagdag niya. --Jiselle Casucian/FRJ, GMA Integrated News"
1,"Inihayag ng Social Security System (SSS) nitong Miyerkules na itinaas nila ang maximum amount ng funeral benefit para sa mga miyembro ng hanggang P60,000. Ayon sa SSS, sinimulan nilang ipatupad ang enhanced guidelines sa Social Security (SS) Funeral Benefit Program noong October 20, 2023. Sa ilalim ng bagong patakaran, ang mga kukuha ng benepisyo para sa pumanaw na miyembro na may 36 o higit pang monthly contributions ay makatatanggap ng mula P20,000 hanggang P60,000 na SS funeral benefits, depende sa bilang ng kontribusyon na naihulog at average monthly salary credit. Ang mga miyembro naman na nakapaghulog lang ng isa hanggang sa hindi aabot sa 36 monthly contributions sa panahon ng kaniyang pagpanaw ay makatatatanggap ng fixed funeral benefit na P12,000. “The new guidelines provided under SSS Circular 2023-009 aim to incentivize active membership by raising the maximum amount of funeral benefit to P60,000 and streamline the provision of funeral benefits to claimants, especially for surviving legal spouses,” ayon sa inilabas na pahayag ni SSS President and CEO Rolando Macasaet. Sakop ng itinaas na funeral benefit ang embalming services, burial transfer services and permits, funeral services (kasama ang church fees o ibang relihiyon), cremation or interment services, purchase or rent of coffin, purchase or rent of niche, cemetery, memorial lot, or columbarium, at memorial o funeral insurance plan. Mayroong 10 taong prescriptive period ang aplikasyon ng funeral benefit magmula sa buwan nang pumanaw ang miyembro o pensioner. Gayunman, maaari pa rin itong magbago batay sa terms and conditions na susuriin ng SSS. Maaaring magsumite ng aplikasyon ang SSS member-claimants ng funeral benefit sa pamamagitan ng kanilang account sa www.sss.gov.ph. Ang non-member claimants ay maaari namang magsumite ng aplikasyon sa mga sangay ng SSS. “As we continue to pursue the provision of meaningful social security protection through simpler, faster, and more convenient processes, we also want to emphasize that actively paying SSS contributions will not only enable our members to qualify or remain qualified to our benefit and loan programs but also allow them to attain higher and better benefits,” ayon kay Macasaet. —FRJ, GMA Integrated News"
1,"Kasabay ng paghahanap ng mga awtoridad kay Catherine Camilon, inaalam din ang kinaroroonan ng kaniyang sasakyan na gamit ng beauty queen nang huli siyang makita. Batay sa CCTV footage, tila hindi siya nag-iisa sa sasakyan. Sa ulat ni Denice Abante sa GMA Regional TV Balitang Southern Tagalog nitong Martes, sinabing nagsagawa ng command conference nitong Lunes sa Laguna ang Police Regional Office-CALABARZON, para talakayin ang paghahanap kay Catherine, na isa ring guro sa Tuy, Batangas. Ayon sa mga awtoridad, may person-of-interest na sila pagkawala ng beauty queen pero tumanggi na muna silang magbigay ng detalye habang patuloy pa ang imbestigasyon. Sa naturang pagpulong, ipinakita ang ilang CCTV footage na nakuhanan ang pagdaaan ng sasakyan ni Catherine sa ilang bayan sa Batangas noong Oktubre 12. Matapos na mamataan si Catherine na naglalakad sa loob ng isang mall sa Lemery dakong 7: 24 pm, nakita ang kaniyang sasakyan na dumaan sa Poblacion Uno sa Sta Teresita dakong 8:07 pm. Tatlong minuto pagkaraan nito (8:10 pm), nahagip naman ng CCTV camera ang pagdaan ng sasakyan sa Barangay Muzon sa bayan ng San Luis. Sa pagitan ng 8:24 pm hanggang 9:25 pm, makikita ang pagdaan ng sasakyan sa ilang barangay sa Bauan. Sa kuha sa CCTV camera, tila may kasama umano sa sasakyan si Catherine. Matatandaan na una nang sinabi ng ina ni Catherine na nagpadala ito ng mensahe na nasa isang gas station siya ng Bauan. Dakong 9:53 p.m., lumabas ang sasakyan ni Catherine sa Barangay San Agustin sa Bauan. At pagsapit ng 10:00 pm, namataan na lumabas ito ng barangay road ng Barangay Sta Maria. Ayon sa ulat, nakikipagtulungan ang PRO-CALABARZON sa Criminal Investigation and Detection Group at Highway Patrol Group para matunton din ang sasakyan ni Catherine. Mayroong P200,000 na pabuya sa sinumang makapagtuturo ng kinaroroonan ni Catherine. Sinusubukan na makuhanan muli ng pahayag ang mga kaanak ni Catherine, ayon pa sa ulat. --FRJ, GMA Integrated News"
1,"Tanggal sa puwesto at mahaharap sa patong-patong na reklamo ang isang pulis na umano'y lasing, nagwala, pagpaputok at tinutukan pa ng baril ang isang lalaking nakita niya sa daan sa Las Piñas City. Sa ulat ni Darlene Cay sa GMA News ""Saksi"" nitong Huwebes, kinilala ang suspek na si Police Corporal Brannard Castañeda, na hindi pa inihaharap sa media ng Las Piñas Police. Nangyari ang insidente dakong 2:00 ng madaling araw, na nahuli-cam sa CCTV camera sa isang bahay. Sa video footage, makikita ang suspek na tila hindi na makatayo nang diretso habang may hawak ng baril. Ilang beses niya itong ikinasa at inihampas sa hindi tiyak na bagay dahil hindi na abot ng camera. Pero maya-maya lang, ilang putok na ng baril ang madidinig. Ayon sa mga residente, madalas umano itong gawin ng pulis kapag lasing. Hindi nagtagal, umalis sa lugar si Castañeda at nakasalubong si Diomedes Leyte na kakauwi lang at tinutukan umano ng baril sa ulo. “Bigla niya ko tinutukan ng baril dito po sa ulo, tapos sabi niya ‘Ikaw ba yun?’ Sabi ko ‘Ay di po ako, sir. Kararating ko lang po,’” kuwento ni Leyte nang iharap sa media ni Las Piñas City Police Chief Jaime Santos. Ayon kay Leyte, hindi niya kilala si Castañeda. Pero nang paakyat na siya sa bahay, sumunod pa rin daw sa kaniya ang pulis at bubunot ng baril kaya sinunggaban niya ito. “Paghawak ko ng baril niya, natumba kami dun,” ayon kay Leyte, na nagawang maagaw ang baril ni Castañeda. Aminado si Leyte na natatakot siya nang sandaling iyon pero pumasok sa isip niya na kinailangan niyang maagaw ang baril dahil baka tuluyan siya ni Castañeda. Ayon kay Santos, dakong 2:30 am nang makatanggap sila ng sumbong mula sa concerned citizen na may nagpapaputok ng baril. Isang oras ang lumipas, nagkaroon ng insidente sa Rebecca Compound. Isinailalim umano si Castañeda ballistic at paraffin tests, at mahaharap sa mga reklamong Illegal Discharge of Firearms, Grave Threat, pati na kasong administratibo.--FRJ, GMA Integrated News"
1,"Pinigil mismo ni Pangulong Ferdinand ""Bongbong"" Marcos Jr. ang pag-arangkada ng Maharlika Investment Fund (MIF) habang patuloy na pinag-aaralan ang mga patakaran at regulasyon nito. Ang pagpigil sa implementasyon ng MIF ay nakapaloob sa memorandum na may petsang October 12, 2023, na pinirmahan ni Executive Secretary Lucas Bersamin bilang kinatawan ni Marcos. Ang memorandum ay para kina Bureau of Treasury officer-in-charge Sharon Almanza, Land Bank of the Philippines president and CEO Lynette Ortiz, at  Development Bank of the Philippines president and CEO Michael de Jesus. ""With reference to the IRR of RA No. 11394, and upon the directive of the President, the Treasurer of the Philippines, in coordination with the LBP and DBP, is hereby DIRECTED to suspend the implementation of the IRR of RA No. 11954 pending further study thereof, and to notify all concerned heads of departments, bureaus, offices and other agencies of the executive department, including GOCCs, of such action,"" nakasaad sa memorandum. Kinumpirma naman ni De Jesus sa GMA News Online ngayong Miyerkules ang naturang kautusan mula sa Palasyo. ""Memo directed the Treasurer to suspend implementation of the IRR pending further study,"" sabi ni De Jesus sa ipinadala niyang mensahe. Ayon sa Office of the Executive Secretary, nais ni Marcos na pag-aralan ang IRR para matiyak ang transparency at accountability sa paggamit ng pondo. ""President Ferdinand R. Marcos Jr. issued a suspension because he wanted to study carefully the IRR to ensure that the purpose of the fund will be realized for the country's development with safeguards in place for transparency and accountability,"" paliwanag ng OES sa pahayag na kanilang inilabas. Inilabas noong Agosto ang IRR na indikasyon ng pagsisimula ng operasyon ng MIF. Pinirmahan ni Marcos at naging ganap na batas ang Republic Act No. 11954 o Maharlika Investment Fund (MIF) Act of 2023 noong July. Layunin nito na gamitin ang pondo ng ilang financial institution at ilagak sa negosyo para makalikom ng dagdag na pondo para sa mga proyekto ng pamahalaan. Nitong nakaraang buwan, sinabi ni De Jesus na nagpasok ang DBP ng P25 bilyon sa Bureau of Treasury (BTr) para sa mandatory contribution nito na magiging bahagi ng paunang kapital ng MIF, na magiging kauna-unahang sovereign wealth fund ng bansa. Sa ilalim ng batas, ang initial capitalization ng MIF ay kukunin mula sa Landbank na nagkakahalaga ng P50 bilyon, DBP na P25 bilyon, at sa national government na P50 bilyon. Ikinatuwa naman ni Senate Minority Leader Aquilino ""Koko"" Pimentel III, ang pasya ni Marcos na suspendihin ang implementasyon ng MIF. Naghain ng petisyon sa Korte Suprema si Pimentel para kuwestiyunin ang legalidad ng MIF. ""Very good development. The law has a lot of defects. The concept has not been fully studied from the very start. Hence we should not wonder why apparently the law is not ready for implementation,"" sabi ni Pimentel sa text message sa mga reporter. ""Good that the Marcos administration appears to listen to reason,"" dagdag ng senador. Sinabi naman ni Albay Representative Joey Salceda, pinuno ng House Committee on Ways and  Means, na nag-iingat lamang ang pangulo. ""The IRR should anticipate future issues. If he sees issues in the Executive branch’s IRR draft, he can resolve them. Better to do so before full implementation,"" ani Salceda. ""Don't overthink this. It’s the Executive Branch working things among themselves,"" sabi pa ng kongresista.—FRJ, GMA Integrated News"
1,"Patay ang isang criminology student sa Quezon City matapos mabiktima ng umano'y hazing, ayon sa ulat ni James Agustin sa Unang Balita nitong Martes. Base sa imbestigasyon ng pulisya, nahirapan huminga at nawalan ng malay ang biktimang si Ahldryn Bravante, 25-anyos at isang fourth year criminology student, habang sumasailalim umano sa initiation rites ng fraternity. Hawak na ngayon ng Quezon City Police District (QCPD) ang apat na kapwa estudyante ni Bravante. Dalawa raw sa kanila ang nagsugod sa biktima sa ospital kung saan idineklara siyang dead on arrival. ""Wala na ho, matigas na eh. Nung dinala dun sa ospital matigas na. Ibig sabihin n'un pinatay na nila ang anak ko,"" sabi ni Alexander Bravante, ama ng biktima. Sa mga larawan, makikitang namamaga at puno ng pasa ang mga hita ng biktima. May mga sugat din siya at paso sa iba't ibang bahagi ng katawan. ""Nakikiusap lang talaga ako, hustisya lang po, danyos, lahat ng gagastusin ng anak ko gawin nila. Atsaka dapat makulong sila. Lahat sila makulong,"" ani Alexander. Kuwento ni Alexander, Linggo nang gabi nang huli niyang makausap ang anak. Maaga raw itong pumasok nitong Lunes. Sa imbestigasyon ng QCPD, nangyari ang hazing sa isang abandonadong gusali sa Barangay Sto. Domingo bandang 2 p.m. nitong Lunes. Idineklara siyang DOA sa ospital ganap na 6:40 p.m. Hinuli ang dalawang estudyanteng nagdala kay Bravante sa ospital habang sumuko naman sa pulisya ang dalawa pa. Kapwa sila criminology students. —KBK, GMA Integrated News"
1,"Naaresto ng mga awtoridad sa Quezon City ang isang panadero na sumaksak umano sa kaniyang kinakasamang babae sa Mandaluyong at sa kapitbahay na lalaki na umano'y nahuli niyang kasiping ng babae. Sa ulat ni Emil Sumangil sa GMA News ""24 Oras"" nitong Lunes, kinilala ang suspek na nahaharap sa kasong frustrated murder na itinago sa pangalang ""Toto,"" 34-anyos. Ayon sa pulisya, idinahilan umano ni Toto na nagdilim ang kaniyang paningin nang mahuli niyang nagtataksil sa kaniya ang kaniyang kinakasama. “Pagdating niya sa bahay nung gabi, galing sa trabaho, inabutan niya ang ka-live-in niya hubo't hubad, may kasamang lalaki sa bahay nila mismo,” sabi ni Police Major Raul Salle, SOU-EPD Chief. Hindi nagpaunlak ng panayam sa GMA Integrated News ang suspek pero sinabi umano nito sa pulisya na kinutuban siya sa ikinikilos ng kaniyang kapitbahay na lalaki. Kaya naman nang araw na mangyari ang krimen, umuwi umano nang maaga ang suspek. “Nung makita niya ang pangyayari na ‘yun, nagdilim daw ang paningin niya, kumuha siya ng kutsilyo, pinagsasaksak niya itong lalaki. Tinamaan pati ang kaniyang ka-live in,” sabi ni Salle. Ayon sa pulisya, itinanggi ng babae ang alegasyon na may nangyari sa kanila ng kaniyang kapitbahay. Wala rin umano silang relasyon. Nais umano ng babae na maiurong na ang kaso laban kay Toto para makapagsimula silang muli. —FRJ/KG, GMA Integrated News"
1,"Patay ang isang security guard matapos madamay sa engkuwentro ng mga pulis at isang motorcycle rider sa Caloocan, ayon sa ulat ng Unang Balita nitong Martes. Nagsasagawa ng checkpoint ang mga pulis sa Rizal Avenue nang dumaan ang rider na mabilis ang patakbo at nagtangkang lumusot. Sa kuha ng CCTV, kitang natumba ang rider nang pigilan siya ng mga pulis. Maya-maya pa ay nauwi na sa barilan ang eksena. Dead on the spot ang isang security guard ng bangko matapos siyang madamay sa barilan. Wala pang impormasyon mula sa pulisya tungkol sa rider at nasawing guwardiya. —KBK, GMA Integrated News"
1,"Pumanaw na ang isang Grade 5 pupil na isinugod sa ospital matapos mahilo at mawalan ng balanse makaraang sampalin umano ng kaniyang guro sa Antipolo, Rizal. Sa ulat ng GMA News ""24 Oras"" nitong Lunes, sinabing binawian ng buhay kaninang umaga ang 14-anyos na biktimang si Francis Jay Gumikib, 11 araw makaraang siyang dalhin sa ospital. Ayon kay Elena Minggoy, ina ng biktima, nakaramdam umano ng pananakit sa taenga si Francis matapos sampalin ng guro. Nasundan ito ng pagkawala ng balanse, at nagsuka kaya dinala sa ospital. Batay umano sa rekord ng ospital, nagkaroon ng pagdurugo sa utak ng bata at kinalaunan ay binawian ng buhay. Iniimbestigahan na ng pulisya ang insidente, at hinihintay naman ng Department of Education ang isusumiteng report ng principal ng paaralan. Pupuntahan naman daw ng DepEd Superintendent ang paaralan. Umaapela ang pamilya ng biktima kay Vice President at DepEd Secretary Sara Duterte na mabigyan sana ng katarungan ang sinapit ni Francis. Problemado rin ng pamilya sa malaking gastusin sa ospital at burol ni Francis.-- FRJ, GMA Integrated News"
1,"Kapuwa bumaba ang approval at trust ratings nina Pangulong Ferdinand ""Bongbong"" Marcos Jr. at Vice President Sara Duterte, batay sa isinagawang survey ng Pulse Asia para sa ikatlong bahagi ng 2023. Sa inilabas na datos ng Pulse Asia, nakasaad ng nakakuha si Marcos ng 65% na approval rating noong Setyembre, mas mababa sa 80% noong June. Samantala, mayroon namang 73%  na approval rating si Duterte noong September, mas mababa rin sa 84% rating niya noong June. ""Although the President and the Vice-President continue to enjoy majority approval scores at the national level and across geographic areas and socio-economic classes, both experience significant erosions in their respective approval ratings during the period June 2023 to September 2023,"" ayon sa Pulse Asia. Ayon sa Pulse Asia, sa pangkalahatan ng bansa, -15 percentage points ang nabawas sa approval rating ni Marcos, -14 to -15 percentage points sa bawat lugar, at 12 to -29 percentage points sa bawat economic class. Kay Duterte, inihayag ng Pulse Asia na -11 percentage points ang ibinaba umano nito sa national level, habang nabawasan siya ng -12 percentage points sa Metro Manila, at -13 percentage points sa rest of Luzon. Sa economic class, -18 percentage points ang nabawas sa kaniya sa Class ABC, at -11 percentage points sa Class D. Samantala, mayroon namang 50% approval rating si Senate President Juan Miguel Zubiri; 41% kay Speaker Ferdinand Martin Romualdez; at 34% si Chief Justice Alexander Gesmundo. Trust ratings Sa nasabi ring survey ng Pulse Asia, bumaba rin ang trust ratings nina Marcos at Duterte. Mula sa 85% trust rating noong June ni Marcos,  bumaba sa 71% noong September. Samantalang si Duterte, mayroong 75% nitong Setyembre mula sa 87% noong June. Samantala, nakakuha naman ng 49% trust ratings si Zubiri; 38% si Romualdez; at 33% Gesmundo. Ginawa umano ang survey mula September 10 to 14, at may 1,200 respondents at ± 2.8 percent error margin.-- FRJ, GMA Integrated News"
1,"Nilinaw ni Britney Spears na mga pekeng kutsilyo ang kaniyang ginamit sa kaniyang viral dance video. “I know I spooked everyone with the last post. But these are fake knives... These are not real knives. No one needs to worry or call the police,” saad ni Britney sa kaniyang Instagram post, na makikita rin sa ulat ni Cata Tibayan sa State of the Nation. “I'm trying to imitate one of my favorite performers Shakira ... a performance I was inspired by!!! Cheers to us bad girls who aren't afraid to push boundaries and take risks,” dagdag pa niya. Bago nito, hindi naiwasang mag-alala ng fans ng Pop Princess matapos mapanood ang kaniyang video. Sinabi ng ilang media sites na dahil dito, nagsagawa ang mga awtoridad ng wellness check sa American singer matapos mag-viral ang kaniyang video. —Jamil Santos/ VAL, GMA Integrated News"
1,"Inutusan ng Supreme Court (SC) ang Philippine Charity Sweepstakes Office (PCSO) na bayaran ang Lotto 6/42 bettor na nanalo ng P12 milyon matapos maka-jackpot kahit pa nasunog ng plantsa ang ticket nito noong 2013. Sa 17-pahinang desisyon ng Second Division, ibinasura ng mga mahistrado ang petition for review on certiorari na inihain ng PCSO upang kontrahin ang naunang desisyon ng Court of Appeals na pumapabor din sa nanalong mananaya. Sa desisyon ng CA, kinatigan nito ang naunang pasya ng Balayan Regional Trial Court na nag-utos din sa PCSO na bayaran ng P12.3 milyon ang mananaya matapos tumama ng jackpot sa naturang draw ng Lotto 6/42. Nanalo ang naturang mananaya noong October 2013, pero nalukot ng kaniyang apo ang winning ticket. Kinuha ng anak ng mananaya ang nasabing ticket at binalutan ng tela at saka pinalantsa para sana maalis ang lukot. Pero bahagyang nasunog ang naturang ticket at hindi na makita ang ilang numero. Gayunman, makikita pa rin ang lotto outlet kung saan binili ang ticket, ang petsa, at maging ang oras nang binili ito. Nang dalhin umano ng mananaya ang ticket sa PCSO, sinabihan siyang magsumite ng handwritten account ng pangyayari sa ticket. Pero hindi ibinigay ng PCSO ang premyo dahil nasira na umano ang ticket at hindi na maba-validate. Gayunman, iginiit ng korte na napatunayan naman na tinayaan ng mananaya ang tumamang mga numero. “In this case, while it is the numbers in the ticket that would prove whether Mendoza indeed won the jackpot lotto prize, it is actually the existence of the ticket that is being assailed by the sweepstakes office,” saad sa desisyon. “Whether the ticket bearing the numbers of the lotto indeed existed is an issue that does not require the application of the Best Evidence Rule,” dagdag nito. Binigyang halaga naman ng SC ang testimonya ng mananaya at kaniyang pamilya tungkol sa mga pangyayari. Hinihintay pa ang komento ng PCSO sa naging utos ng SC—FRJ, GMA Integrated News"
1,"Tiniyak ni National Security Adviser Eduardo Año na kikilos ang pamahalaan ng Pilipinas matapos ""bakuran"" ng China  ang Scarborough Shoal o Bajo de Masinloc sa pamamagitan ng paglalagay ng floating barrier para hindi makapangisda sa lugar ang mga mangingisdang Pinoy. “We will take all appropriate actions to cause the removal of the barriers and  to protect the rights of our fishermen in the area,” sabi ni Año sa inilabas na pahayag nitong Lunes. Ayon sa opisyal, nilabag ng China ang traditional fishing rights ng mga mangingisdang Pinoy sa lugar base na rin sa 2016 Arbitral ruling dahil sa ginawa nilang paglalagay ng floating barrier. “We condemn the installation of floating barriers by [Chinese Coast Guard] in [Bajo de Masinloc]. The placement by the Peoples Republic of China of a barrier violates the traditional fishing rights of our fishermen whose rights to have been affirmed by the 2016 Arbitral ruling,” ayon kay Año. .“It ruled categorically that such action by the PRC violated the traditional fishing rights of our fishermen in the shoal who have been fishing there for centuries. Any State that prevents them from doing artisanal fishing there violates UNCLOS and international law, in general,” dagdag pa niya. Sinabi naman ni National Security Council (NSC) Assistant Director General Jonathan Malaya, na may karapatan ang Pilipinas na alisin ang inilagay na ""bakod"" ng China sa Scarborough Shoal. “Maliwanag na maliwanag po iyong 2016 arbitral ruling kung saan itong Scarborough Shoal ay may karapatan ang ating mga mangingisdang makapagpangisda diyan ever since mula pa centuries ago,” paliwanag ng opisyal sa televised public briefing. “Maliwag po ang international law diyan, ang UNCLOS diyan at may karapatan ang ating bansa na tanggalin iyang nilagay ng Chinese Coast Guard,” patuloy niya. Sinabi ni Año na ipinapaalam nila kay Pangulong Ferdinand “Bongbong” Marcos Jr. ang anumang nangyayari sa West Philippine Sea, partikular sa Scarborough Shoal at Ayungin Shoal. Si Año ang namumuno sa National Task Force West Philippine Sea (NTF WPS). Una rito, sinabi ni , Philippine Coast Guard spokesperson for the WPS Commodore Jay Tarriela, na ang NTF-WPS at si Pres. Marcos ang magpapasya kung aalisin ang floating barrier na inilagay ng China. “We gave the report already to the NTF-WPS wherein the Department of Justice, Department of Foreign Affairs, Department of National Defense are all part of this inter-agency task force and chaired by the National Security Adviser,” sabi ni Tarriela sa GMA Integrated News’ Unang Balita. “Should the NTF-WPS recommend to the President kung ano man ang gagawin nating action dito, the PCG, BFAR [Bureau of Fisheries and Aquatic Resources], and even the Armed Forces of the Philippines will comply kung ano man ang magiging desisyon dito ng ating national government,” dagdag niya. Nitong Linggo, sinabi ng PCG na may 300 metrong haba ng floating barrier ang inilagay ng China sa Scarborough Shoal para pagbawalan ang mga mangingisdang pumunta sa lugar kung saan marami umanong isda. Sinabi ni Senate President Juan Miguel Zubiri na dapat putulin at alisin ng PCG ang floating barrier. “I would like to request our PCG to immediately cut and remove all these illegal structures located at our West Philippine Sea not just to assert our sovereign rights to the area but to protect our fishermen from any possible accidents that may arise from these illegal structures,” ani Zubiri. Inihayag naman ni House Deputy Speaker Ralph Recto na mistulang crime against humanity ang paglalagay ng China ng floating barrier sa Scarborough Shoal dahil hinaharangan nito ang mga mangingisda ang kabuhayan ng mga Pinoy. “By cutting our access to a major protein source, China is playing a different kind of hunger games, making fish scarce for us, while satiating its people’s large appetite for seafood,” sabi ni Recto sa isang pahayag. “China must be called out for what it is really doing in the WPS: a food blockade that is a crime against humanity,” dagdag ng mambabatas.--FRJ, GMA Integrated News"
1,"Timbog sa Novaliches, Quezon City ang isang magkasintahan dahil sa pagbebenta umano ng droga sa mga tricycle, jeepney at taxi driver. Ang lalaking suspek, nahulihan din ng baril. Sa ulat ni James Agustin sa Unang Balita nitong Biyernes, kinilala ang mga suspek na sina Maria Nicole Repollo at Reymarc Calceta, na nadakip sa buy-bust operation sa Barangay San Agustin. Dumarayo pa ang magkasintahan mula sa Bulacan para sa kanilang mga parokyano. Nakuha sa kanila ang 15 gramo ng shabu umano na may halagang P102,000. Hindi naman inasahan ng pulisya na may dalang baril si Calceta. Lumabas sa imbestigasyon na dati nang nakulong si Repollo dahil din sa ilegal na droga. Si Calceta naman, 13-anyos pa lang noon nang magkaroon ng homicide case, at ng motornapping noong 2016. Umamin si Calceta na kaniya ang baril. “Gawa ng kahirapan po. ‘Yun po ang pinakamadaling paraan po eh,” sabi ni Calceta. Nahaharap ang magkasintahan sa reklamong paglabag sa Comprehensive Dangerous Drugs Act, at may karagdagang reklamo si Calceta na paglabag sa Comprehensive Firearms and Ammunition Regulation Act in relation to the Omnibus Election Code. — Jamil Santos/VBL, GMA Integrated News"
1,"Arestado ang isang 15-anyos na lalaki na nasa likod umano ng bukas-kotse modus sa Quezon City. Ang kaniyang inang tumanggap daw ng ninakaw nitong bag, hinuli rin. Sa ulat ni James Agustin sa Unang Balita nitong Huwebes, sinabing natunton ng pulisya ang menor de edad na suspek sa isang bahay sa Barangay Pasong Tamo. Nakilala ang menor de edad ng empleyado ng shop sa Barangay Culiat kung saan ipinarada ang AUV na kaniya umanong sinalisihan. Sinabi ng pulisya na iniwan lang sandali ng may-ari ang kaniyang sasakyan para buksan ang kaniyang shop, ngunit natangay na pala ang kaniyang bag na may lamang P122,000. Hinuli ang suspek sa follow-up operation ng pulisya, at ang kaniyang 34-anyos na ina nang mabawi rito ang bag. Gayunman, P40,000 na lang ang nabawi ng mga awtoridad mula sa mag-ina. Lumabas sa imbestigasyon na limang beses nang nadawit ang menor de edad sa bukas-kotse modus. Nakunan din siya sa CCTV nitong Lunes sa Barangay Culiat kung saan lumapit siya sa isang sasakyan at binuksan ang pinto nito. Ilang saglit pa, tumawid na siya sa kalsada na tangay ang ninakaw na cellphone. Kinabukasan, pinuntirya niya naman at ng isa pang kasamahan ang isang van sa Barangay Culiat pa rin, na nakunan din sa CCTV. Natangay nila ang perang aabot sa P20,000. Hindi na nakapagsampa ng reklamo ang mga nabiktima sa dalawang insidente. Unang nadakip ang suspek noong Disyembre 2022, ngunit nakabalik ito sa mga kaanak matapos ang pangangalaga ng social workers. “Wala po akong alam,” giit ng nanay ng suspek. Mahaharap ang menor de edad sa reklamong theft, bagama't nakatakda siyang i-turnover ng pulisya sa social workers. Sasampahan naman ang kaniyang ina ng reklamong paglabag sa anti-fencing law. —KBK, GMA Integrated News"
1,"Sugatan ang isang lalaki matapos siyang barilin ng kaniyang tiyuhin na tinangka niyang tagain sa Lambunao, Iloilo. Ang biktima, muling nag-amok ngunit namatay kalaunan nang barilin din ng isa pang tao. Sa ulat ng GMA Regional TV One Western Visayas, na iniulat din sa Unang Balita nitong Martes, sinabing lumabas sa imbestigasyon na pinuntahan ng biktima ang kaniyang tiyuhin sa Barangay Bonbon saka nag-amok. Tinangka umano ng biktima na tagain ang kaniyang tiyuhin gamit ang bolo, kaya dumepensa ang tiyuhin at binaril ang kaniyang pamangkin. Nagtamo ng tama ng bala sa likod ang biktima, ngunit nakatakbo pa ito sa isang compound at muling nag-amok doon. Matapos nito, isa pang tao ang bumaril sa kaniya. Isinugod sa ospital ang lalaki ngunit idineklarang dead on arrival. Sinabi ng pulisya na may problema sa pag-iisip ang lalaki at madalas manakit ng tao. Walang plano ang pamilya ng biktima na magsampa ng kaso sa dalawang lalaking namaril. —Jamil Santos/ VAL, GMA Integrated News"
1,"Naaresto ng mga awtoridad ang isang ama na suspek sa pambubugbog at pagpatay sa kaniyang pitong-taong-gulang niyang anak na babae nang masita siya dahil sa paglabag sa gun ban. Sa ulat ni Vonne Aquino sa GMA News ""Unang Balita"" nitong Lunes, kinilala ang suspek na si Carlo Danni Lloren,  na nasita sa Tondo, Manila dahil sa pagdadala ng baril sa kabila ng umiiral na gun ban dahil sa gaganaping Barangay and Sangguniang Kabataan elections (BSKE). Ayon kay Police Colonel Roberto Mupas, hepe MPD Station 1, kaduda-duda umano ang ikinikilos ni Lloren at nang sitahin ay nakita ang bitbit niyang baril. Ipinaliwanag ni Lloren na pangproteksyon lang umano sa sarili ang dala niyang baril. Aalamin ng mga awtoridad kung may kaukulang dokumento ang baril. Pero bukod sa kakaharapin niyang kaso tungkol sa baril, matuklasan din na si Lloren ang inaakusahang pumatay sa batang si Catherine Joy. Una nang iniulat na nagalit umano ang ama ng bata nang pakialaman niya ang sukli nang inutusan siyang bumili sa tindahan. READ: 7-anyos na babae, patay matapos umanong bugbugin ng sariling ama dahil sa sukli  Matapos bugbugin ang bata, nilagnat ito noong Agosto 18 at dinala sa ospital noong Agosto 21. Pero pumanaw din ang biktima noong Agosto 26 dahil sa acute respiratory failure and multiple physical injuries. Itinanggi naman ni Lloren na may kinalaman siya sa pagkamatay ng anak. “Bagong gising po ako noon, kakagising ko lang po galing trabaho. Parang naalimpungatan lang po kasi naglalaro sila eh, naingayan lang po ako. Kasi puyat po ako noon… Wala po akong pinabili,” paliwanag niya . “Napalo ko lang talaga ‘yung anak ko po eh, pero hindi ko naman po sinakal… Pinagsisisihan ko kasi masakit bilang tatay para sa akin tsaka nawalan rin ako ng anak,” dagdag niya. Sinabi ng pulisya na kopya na sila ng resulta ng awtopsiya sa bata at sasampahan pa nila ng kasong parricide si Lloren.-- FRJ, GMA Integrated News"
1,"Napaiyak na lamang ang isang misis nang iwanan siya ng kaniyang mister matapos itong mahuli ng Metropolitan Manila Development Authority (MMDA) na nagmomotor nang walang lisensiya sa IBP Road sa Quezon City. Sa isang tweet ni Luisito Santos ng Super Radyo DZBB, mapapanood na napahagulgol na lamang ang babae habang pinakikiusapan ni retired Colonel Bong Nebrija, hepe ng MMDA Task Force Special Operations and Anti-Colorum Unit, na tanggapin ang apprehension. Isinagawa ng MMDA ang operasyon bilang bahagi ng paglilinis sa paligid ng Batasang Pambansa, alinsunod sa paghahanda sa budget hearing simula sa Lunes. Natiketan ang 32 motorista habang 20 sasakyan ang nahatak sa isinagawang clearing operation. Ipatutupad ang Special Traffic Scheme sa bahagi ng IBP Road at Batasan – San Mateo Road. Unang sinuyod ng MMDA ang IBP Road kung saan isang UV express na ilegal na nakaparada sa tapat ng terminal ng tricycle ang hinatak dahil walang driver. —Jamil Santos/ VAL, GMA Integrated News"
1,"Isang Vietnamese national sa Malate, Maynila ang inaresto matapos maaktuhang may ginagawa umanong kalaswaan, ayon sa ulat ni Bam Alegre sa Unang Balita nitong Biyernes. Sa kuha ng CCTV, makikitang nabulabog ang isang kalye sa Barangay 754 nitong Huwebes ng umaga matapos dumaan ang isang lalaking hubo't hubad na hinahabol ng mga tanod. Bago nito, sinita raw ng mga tanod ang lalaki dahil may ginagawa itong malaswa habang nasa kalsada. Naging agresibo raw ang nakahubong lalaki at sinunggaban ang mga tanod. Ayon sa mga tanod, may hawak na screwdriver ang lalaki habang nagwawala. ""Inaresto natin dahil doon sa ginagawa niyang hindi maganda sa lugar, may indecent act na ginagawa siya doon,"" ani Police Lieutenant Colonel Salvador Tangdol, hepe ng Police Community Precinct 9 ng Manila Police District. Paniniwala ng mga tanod na rumesponde, wala raw sa tamang kaisipan ang lalaki. Tinangkang kausapin ng mga pulis ang lalaki pero hindi ito nagsasalita ng English o Filipino. Sasampahan siya ng reklamong alarm and scandal, physical injury at grave threat. Kasalukuyang nakadetine ang suspek sa MPD Headquarters habang nakikipag-ugnayan na ang pulisya sa Vietnamese Embassy. —KBK, GMA Integrated News"
1,"Timbog ang isang dating pulis sa Malabon City dahil umano sa illegal possession of firearms at pagkasangkot sa droga. Sa ulat ni Oscar Oida sa Unang Balita nitong Huwebes, kinilala ang suspek na si Alexis Chan, dating miyembro ng PNP Special Action Force. Dinakip si Chan ng mga tauhan ng Criminal Investigation and Detection Group ng Northern Police District sa kaniyang bahay sa Barangay Acacia, Malabon sa bisa ng search warrant. Ayon sa hepe ng CIDG ng NPD na si Police Lieutenant Colonel Dominick Soriano Poblete, nakatanggap sila ng mga ulat na matapos ma-dismiss sa serbisyo, nasangkot si Chan sa pagkalat ng hindi lisensyadong baril at ilegal na droga. Nabawi kay Chan, isang dating patrolman, ang ilang bala, isang kalibre .38 at isang .22 long firearm na baril. Enero 2022 nang mag-AWOL umano sa serbisyo si Chan hanggang sa tuluyan nang ma-dismiss noong Nobyembre 2022. Bukod dito, marami ring pinagkakautangan na mga dating kasamang pulis si Chan. Tumangging magbigay ng pahayag ang dating pulis nang subukang kunan ng komento ng GMA Integrated News. Nahaharap ang suspek sa kasong paglabag sa RA 10591 in relation to B.P. 881 ng Omnibus Election Code.—Jamil Santos/AOL, GMA Integrated News"
1,"Itinanghal na kampeon [gold medal] ang Team Germany sa 2023 FIBA World Cup matapos nilang talunin ang Serbia, 83-77,  sa kanilang laban sa Mall of Asia Arena nitong Linggo. Dikitan ang laban ng dalawang koponan sa first half na nagtapos sa 47-all. Sa third period, naghahabol ang Serbia, 55-53, nang bumanat ng 9-0 run ang Germany para dagdagan ang kanilang lamang, 64-53. Nagposte ng matinding depensa ang Germany at nagawa nilang limitahan ang Sebia sa 10 puntos lang kontra sa 22-puntos nila, 69-57. Limang minuto ang nalalabi sa fourth period, nagawang tabasin ng Serbia sa apat ang lamang ng Germany, 73-69, pero hindi basta pumayag si Johannes Voigtmann na bumanat naman ng tres, at may sagot naman dito si Aleksa Avramovic para sa Serbia. Naging kritikal ang mga free throw shot sa magkabilang panig gaya ng ginawa ni Marko Guduric sa nalalabing 39.5 seconds, para maging dikit pa ang laban 79-77. Ngunit nakakawala si Dennis Schroder sa depensa ng Serbia at makaiskor sa layup para umabante sa apat ang lamang Germany. Nabigyan pa ng dalawang free throw si Schroder para sa pinal na iskor na 81-77 na pabor sa Germany, at imarka ang kanilang kauna-unahang World Cup finals appearance at kauna-unahang World Cup title. Iuuwi ng Serbia ang silver medal, habang nakuha ng Canada ang bronze matapos talunin ang Team USA sa overtime, 127-118. Pawang maglalaro sa 2024 Paris Olympics ang Germany, Serbia, Canada at USA. —FRJ, GMA Integrated News"
1,"Timbog ang dalawang Indian national matapos nilang holdapin umano ang kapwa nila Indian at ang stepmother nitong Pinoy sa Quezon City. Ang mga suspek, nakunan pa ng mga baril at isang granada. Sa ulat ni James Agustin sa Unang Balita nitong Biyernes, makikitang napasugod ang ilang Indian national sa police station matapos madakip ang mga suspek, na sangkot din sa iba pang insidente ng panghoholdap. Tumulong ang ilang Indian national na kuyugin ang suspek na kinilalang si Dewinder Dhaliwal sa Barangay Holy Spirit, Quezon City. Nadakip naman sa follow-up operation ng pulisya sa Fairview ang kaniyang kasabwat umanong si Manjeet Hansra. Lumabas sa imbestigasyon na magkaangkas sa motor ang isa pang Indian at stepmother niyang Pinoy para maningil ng pautang, ngunit hinarang sila ng mga suspek at tinutukan ng baril. Nagtamo rin ng gasgas ang motorsiklo ng mga biktima matapos banggain ng mga salarin. Maliban sa mga biktima, may iba pang nabiktima ang mga suspek nitong mga nakaraang linggo. Umamin si Dhaliwal  na nangho-holdap ang kanialng grupo, ngunit itinanggi ng mga suspek na may nakuha sa kanilang mga baril at granada. Patuloy ang paghahanap ng mga awtoridad sa nakatakas na lider ng grupo. Mahaharap ang mga suspek sa mga reklamong robbery, paglabag sa Motorcycle Crime Prevention Act, Comprehensive Firearms and Ammunition Regulation Act in relation to Omnibus Election Code at Illegal Possession of Explosives. —JAMIL SANTOS/ VAL, GMA Integrated News"
1,"Ang 25-time PBA champion coach na si Tim Cone ang magmamando sa Gilas Pilipinas sa gaganaping Asian Games ngayong Setyembre sa Hangzhou, China. Inanunsyo ito ng Samahang Basketbol ng Pilipinas (SBP)at Philippine Baskerball Association (PBA) nitong Huwebes bilang kahalili ni Chot Reyes, na nauna nang nagpahayag na iiwan na niya ang naturang puwesto matapos ang pagsabak ng Pilipinas sa 2023 FIBA World Cup. Dati na ring pinamunuan ni Cone ang Gilas Pilipinas sa 2019 Southeast Asian Games na ginanap sa Manila. Nakuha ng Pilipinas ang gintong medalya sa basketball. Naka-bronze naman ang Pilipinas sa basketball sa ilalim ng kaniyang pamumuno sa Gilas sa 1998 Asian Games sa Bangkok, Thailand. Sa panahon na si Reyes ang coach ng Gilas, kasama naman si Cone sa coaching staff nito kabilang sa World Cup. —FRJ, GMA Integrated News"
1,"Sa kulungan ang bagsak ng isang lalaki na nakaalitan ang isang gasoline boy at sinilaban ang kaniyang sariling motorsiklo sa mismong gasolinahan sa Guangdong Province sa China. Sa ulat ng GMA News Feed, makikita sa isang video na sinadya pa ng lalaki na itulak at ibangga sa petrol pump ang nagliliyab niyang motorsiklo. Agad namang kinuha ng gasoline boy ang fire extinguisher ngunit inagaw ito ng lalaki, hanggang sa magpambuno ang dalawa sa gasolinahan. Habang nangyayari ito, pilit na sinusubukan din ng empleyado ng gasolinahan na agapan ang sunog. Ilang saglit pa, nawala sa frame ng video ang dalawang lalaki habang patuloy na lumalaki ang apoy. Halos matakpan na ng usok ang camera nang makalapit ulit ang gasoline boy na kumuha ng mas malaking pamatay-sunog. Maya-maya, may isa pang lalaki ang tumulong sa gasoline boy. Hindi na naaninag pa ang mga sumunod na eksena dahil sa pagkalat ng makapal na usok. Ayon sa pamunuan ng gasoline station, nag-away ang suspek at gasoline boy dahil sa bayad. Tinugunan ng mga pulis at bumbero ang sunog at masuwerteng hindi umabot ang apoy sa gas pumps. Wala ring naitalang sugatan sa insidente. Nadakip ang 32-anyos na suspek sa parehong araw na nangyari ang insidente. Ayon sa pahayag ng suspek sa mga pulis, hindi na niya nakontrol ang kaniyang emosyon kaya niya nagawa ang krimen. Nasa bilangguan na ang suspek, na nasampahan na ng kaukulang kaso. -- Jamil Santos/FRJ, GMA Integrated News"
1,"Pito lamang sa mga manlalaro ng Gilas Pilipinas na sumabak sa World Cup ang maiiwan para makipagtuos sa gaganaping Asian Games sa China. Lima ang bago nilang makakasama kabilang sina Justin Brownlee at Ange Kouame. Sa inilabas na pahayag ng Philippine Olympic Committee nitong Martes, sinabing maglalaro pa rin sa Asian Games sa Hangzhou, China sa September 23, sina Kiefer Ravena, Scottie Thompson, RR Pogoy, June Mar Fajardo, CJ Perez, Japeth Aguilar, at Jamie Malonzo, na pawang sumabak 2023 FIBA World Cup. Dagdag na puwersa sa kanila ang mga naturalized player na si Brownlee at Kouame. Kasama rin sina Chris Newsome, Calvin Oftana, at Brandon Ganuelas-Rosser, na kabilang sa tropa ng Gilas na sumabak sa 2023 SEA Games sa Cambodia noong Mayo, at nakakuha ng gold medal ang Pilipinas. Ayon kay POC president Abraham “Bambol” Tolentino, isinumite na ang lineup, kasama ang 39 pang mga atletang Pinoy na makikilahok sa Asian Games. Ang mga Gilas player na sumabak sa FIBA na hindi kasama sa Asian Games dahil may kani-kanilang obligasyon sa kanilang mga team ay sina Dwight Ramos, AJ Edu, Rhenz Abando, Kai Sotto, at Jordan Clarkson. Makakasagupa ng Gilas sa Group C ang mga koponan ng Bahrain (sa September 26), Thailand (sa September 28), at Jordan (sa September 30). Defending champion sa basketball sa Asian Games ang China, ang tanging koponan na tinalo ng Gilas sa World Cup. —FRJ, GMA Integrated News"
1,"Kahit nakita sa viral video na nagkasa ng baril, sinabi ng siklista na si Allan Bandiola na hindi inaresto ng mga pulis ang nakaalitan niyang motorista na dating pulis na si Wilfredo Gonzales dahil wala raw nakita ritong baril. Inihayag ito ni Bandiola sa ginawang pagdinig ng SeSiklista: Nakaalitang ex-cop sa kalye, 'di hinuli ng pulis dahil wala raw barilnate Committee on Public Order and Dangerous Drugs nitong Martes, na pinamumunuan ni Senador Ronald ""Bato"" Dela Rosa. ""Sabi ni Sir Adan, 'Hindi namin puwedeng arestuhin si Ginoong Gonzales, wala naman kaming nakitang baril' Ganito na lang, sabi niya, tatawag tayo sa traffic sector para maayos 'to at magawan ng incident report,"" paglalahad ni Bandiola sa komite. Ayon kay Dela Rosa, dapat iginiit ni Bandiola sa mga pulis na may baril si Gonzalez. ""Dapat sinumbong mo, may baril 'yan, kinasahan ako,"" dagdag pa ng senador na dating hepe ng PNP. Iginiit naman umano ni Bandiola sa mga pulis na may baril si Gonzales pero sinabi ng mga pulis na rumesponde sa insidente na hindi nila ito puwedeng arestuhin. Wala sa naturang pagdinig ang mga sinasabing pulis ni Bandiola. Agosto 8 nang mangyari ang iringan sa kalye nina Gonzales at Bandiola. Pero noong lang Agosto 27 lumabas ang viral video na nakitang naglabas ng baril si Gonzales at ikinasa ito sa harap ni Bandiola. Nagsampa na ng reklamong alarm and scandal ang Quezon City Police District laban kay Gonzales. Natanggal na rin si Gonzales sa pagiging empleyado ng Korte Suprema. Bukod dito, nais ng pamunuan ng PNP na isauli niya ang natanggap na retirement benefits matapos matuklasan na may mga kaso pa siyang kinakaharap nang umalis sa serbisyo. Plano rin ng PNP na sampahan pa ng ibang reklamo si Gonzales kabilang ang grave threat. — FRJ, GMA Integrated News"
1,"Arestado ang isang pulis at kaniyang kapatid na magsagawa umano ng sarili nilang operasyon upang kikilan ang kanilang hinuhuli gamit ang pinekeng ID ng pulis. Sa ulat ni Mark Salazar sa GMA News ""24 Oras"" nitong Lunes, kinilala ang naarestong suspek na si Police Staff Sergeant Lordgin Antonino, at ang kaniyang kapatid na si Nelson Antonino Jr. Gumagamit umano ng pekeng identification cards ng pulis ang magkapatid at nagsagawa ng operasyon sa isang hotel sa Pasay City. Sa naturang hotel, hinuli umano ng magkapatid ang ilang Chinese national, at hiningan ng kalahating milyon piso para palayain. ""Member nga siya ng DSOU (District Special Operations Unit) kaya nung nagtanong ang opisyal natin... kung meron operation ang sabi ng kaniyang chief eh wala,"" ayon kay Police Colonel Froilan Uy, hepe ng Pasay Police. Nang rumesponde ang mga pulis-Pasay matapos makatanggap ng impormasyon tungkol sa naturang hulihan, naabutan ang magkapatid na suspek. ""Nung pumunta na sila sa 4th floor nandoon na yung sinasabing kaibigan ng Chinese national na nakaposas pa,"" ayon kay Uy. Ipinaliwanag umano ni Lordgin na rumesponde lang sila sa lugar matapos makatanggap ng impormasyon na may ilegal na nangyayari sa hotel. Pero hindi umano naipaliwanag ng pulis ang awtorisasyon nito sa ginawa kung bakit may pekeng ID sila ng pulis. ""Sabi ko ano bang authority mo para pasukin 'yan kung may ilegal man. Kung 'yan ay cybersex ikaw ba ay member ng ACG (Anti-Cybercrime Group). Member ka ba ng womens protection desk, hindi niya na maipaliwanag,"" sabi ni Uy. Sasampahan ng kaukulang kaso ang magkapatid.—FRJ, GMA Integrated News"
1,"Nasolo ng isang mananaya ang mahigit P111 milyon na premyo sa Grand Lotto 6/55 draw nitong Lunes, Setyembre 4, 2023. Sa website ng Philippine Charity Sweepstakes Office (PCSO), nakasaad na isa ang nakahula sa lumabas na kombinasyon ng mga numero na 55-50-06-45-12-40, at may kabuuang premyo na P111,039,686. Sa Facebook page naman ng PCSO, nakasaad na may 16 na mananaya rin ang nanalo ng second prize na P100,000.00. Samantala, wala namang tumama sa kasabay nitong draw na Megalotto 6/45. Ang lumabas na mga numero ay 32-39-26-21-37-06, at may premyong P8,910,000. Pero mayroong apat na mananaya na nakahula ng limang numero para sa second prize na P32,000.00. Nitong nakaraang Agosto 28, isang mananaya rin ang tumama ng mahigit P101 milyon sa Megalotto 6/45 nang mahulaan niya ang lumabas na mga numero na 09-30-28-45-31-05. Alamin ang iba pang resulta ng lotto draw.—FRJ, GMA Integrated News"
1,"Pinatawan ng Land Transportation Office (LTO) ng 90-day preventive suspension ang driver's license ni Wilfredo Gonzales, ang motorista at dating pulis na nag-viral ang video na nahuli-cam na binunutan at kinasahan niya ng baril ang isang siklista na nakagitgitan niya sa kalsada sa Quezon City. “Ang ipinataw nating preventive suspension ay isang mabilis na aksyon mula sa inyong LTO upang matiyak na hindi na niya uulitin ang nangyaring pananakit at paglabas ng baril sa isang bicycle rider,” ayon kay LTO Chief Assistant Secretary Atty. Vigor Mendoza II. Sinabi ni Mendoza na may kapangyarihan ang LTO na suspindihin ang lisensiya ni Gonzales sa pagmamaneho sa bisa ng Section 27 ng Land Transportation and Traffic Code. Ayon sa opisyal, hindi pa pinal ang naturang desisyon dahil hihintayin pa ang resulta ng ginagawang imbestigasyon kay Gonzales. “Kasalukuyang ini-imbestigahan ang kasong ito at depende sa outcome ng pag-iimbestiga, maaring permanent revocation at lifetime na hindi na siya maiisyuhan ng driver’s license,” sabi ni Mendoza. Ipatatawag umano ng LTO si Gonzales para hingin ang kaniyang paliwanag kung bakit hindi dapat gawing permanente ang suspensiyon sa kaniyang lisensiya. Una nang binawi ng Philippine National Police (PNP) ang license to own and possess firearms (LTOPF) at permit to carry firearms outside of residence ni Gonzales. Ayon kay PNP chief information officer Police Brigadier General Red Maranan, mayroong tatlong baril na nakalagay sa pangalan ni Gonzales. “’Yung tatlong baril, as a matter of procedure, 'pag na-revoke ang iyong LTOPF ay susulatan ka para ang mga baril mo ay i-turn over mo sa Firearms and Explosive [office]. Pagka 'di mo sinurrender ‘yon ay kukunin namin ‘yon by way of search warrant,” paliwanag ni Maranan. Idinagdag ng opisyal na kung hindi isusuko ng driver ang kaniyang mga baril, maaari siyang makasuhan ng illegal possession of firearms at arestuhin. -- FRJ, GMA Integrated News"
1,"Isang mananaya ang nanalo ng mahigit P100 milyong jackpot prize sa Megalotto 6/45 draw nitong Lunes, Agosto 28, 2023. Sa website ng Philippine Charity Sweepstakes Office (PCSO), nakasaad na ang lumabas na mga numero ay 09-30-28-45-31-05, at may kabuuang premyo na P101,344,365.20. Sa Facebook page ng PCSO, nakasaad din na mayroong 78 mananaya ang tumama ng second prize na P32,000.00. Wala namang tumama sa isa pang draw nitong Lunes na Grand Lotto 6/55, na ang lumabas na mga numero ay 41-17-07-51-39-46, at may premyong P90,060,945.20. Gayunman, pitong mananaya ang nakatama ng second prize na P100,000.00. Sa panayam sa GMA News’ Unang Hirit, sinabi ni PCSO senior marketing specialist Romi Sison, na sa PCSO main office sa Mandaluyong kinukuha ang premyo ng mga nanalo sa mga major draw. Bukod sa winning ticket, dapat magdala rin ng dalawang valid IDs ang masuwerteng kukubra ng kanilang premyo.-- FRJ, GMA Integrated News"
1,"Nasabat ang mahigit tatlong kilo ng hinihinalang cocaine na nagkakahalaga ng P18 milyon mula sa isang maleta sa Ninoy Aquino International Airport (NAIA) Terminal 3. Sa ulat ni Darlene Cay sa Unang Balita nitong Biyernes, makikita ang lining ng maleta kung saan isinilid ang cocaine umano. Tinangka itong ipuslit ng isang dumating na Pinay mula sa Ethiopia pasado 9 p.m. nitong Huwebes, ayon sa NAIA-Inter Agency Drug Interdiction Task Group. Kahina-hinala ang laman ng maleta nang dumaan ito sa scan. At nang alisin ang lining ng likod ng maleta, dito na tumambad ang mahigit tatlong kilo ng hinihinalang cocaine. Nakiusap ang babaeng suspek na itago ang kaniyang pangalan. Sinabi niyang hindi niya alam na may droga ang kaniyang bagahe, at may nakilala lamang na kapwa Pilipina sa online na nag-alok sa kaniya ng free travel. Inalok din ang suspek ng P100,000 kapalit ng pagdadala ng isang item mula Ethiopia papunta sa Pilipinas. “Siguro nga nag-ano rin ako sa kikitain, kasi alam mo naman, nawalan din ako ng negosyo, nag-grab na rin,” sabi ng suspek. Nagsisisi aniya ang suspek dahil nagtiwala siya. Patuloy ang isinasagawang imbestigasyon ng pulisya. — Jamil Santos/VBL, GMA Integrated News"
1,"Pinaniniwalaang kabilang ang pinuno ng Wagner mercenary group na si Yevgeny Prigozhin sa mga sakay ng isang private jet na bumagsak sa Russia. Nangyari ito dalawang buwan matapos ang naunsiyaming pag-aaklas ng grupo niya laban sa mga pinuno ng militar ng bansa. Sa ulat ng Reuters, sinabing base sa emergency situations ministry ng Russia, bumibiyahe ang eroplano mula Moscow patungong St. Petersburg, nang bumagsak ito sa Kuzhenkino sa Tver Region. Walang nakaligtas sa 10 sakay nito. Hindi pa naglalabas ng pahayag ang liderato ng Kremlin o ang Defense Ministry tungkol sa posibleng sinapit ni Prigozhin, na pinuno ng Wagner group na kabilang sa puwersa ng Russia na umatake sa Ukraine. Pero ilang buwan lang ang nakararaan nang maglabas ng inis si Prigozhin laban sa mga namumuno ng militar ng Russia kaugnay sa kakulangan umano ng suporta sa kaniyang grupo. Hanggang nitong Hunyo, tumigil ang grupo si Prigozhin sa pag-akupa sa teritoryo ng Ukraine na kanilang nasakop. Nagdeklara pa siya ng pag-aaklas laban sa liderato ng militar pero hindi rin natuloy matapos ang negosasyon. BASAHIN: Russian mercenary boss Prigozhin takes Russian city amid 'armed mutiny' Ang bahay na kinaroonan ng opisina ng Wagner group sa St Petersburg, inilawan ang bintana pagsapit ng dilim at nalagyan ng giant cross bilang tanda ng pagluluksa at respeto sa kanilang pinuno. May mga nag-alay din ng mga bulaklak at kandila malapit sa naturang opisina. Sa pagkawala ni Prigozhin, naiwan ang Wagner Group na walang pinuno. Hindi rin tiyak kung ano mangyayari sa operasyon ng grupo sa Africa at iba pang lugar. Ang bumagsak na eroplano na Embraer Legacy 600 executive jet ay nakapagtala lang isang aksidente sa nakalipas na 20 taon, ayon sa website na International Aviation HQ. Batay sa flight-tracking data, walang palatandaan ng problema sa eroplano hanggang sa bigla itong bumulusok na naganap sa loob ng 30 segundo. Ayon sa ilang residente kung saan bumagsak ang eroplano, nakarinig sila ng ""bang"" at nakita nila ang bumabagsak na eroplano.-- Reuters/FRJ, GMA Integrated News"
1,"Umani ng mga puna at nag-viral kamakailan ang job posting ng Potato Corner dahil sa ""insensitive"" umano ang mga inilagay nitong qualifications. Sa post na inalis na ng Potato Corner, nakasaad sa mga katangian na hanap nila sa tatanggaping service crew member ay may ""good visual impact,"" ""weight must be proportionate to height,"" at dapat mayroong ""clear complexion, eyesight and [a] good set of teeth."" Ilang netizens ang nadismaya at ginawang katatawanan ang naturang post bago naalis ng Potato Corner. Sa isang pahayag na ipinadala sa GMA News Online ngayong Lunes, inihayag ng pamunuan ng Potato Corner na ""We deeply regret the oversight in the job posting.""  ""We, together with our business partners, are working to ensure that such incidents will not happen in the future,"" patuloy nito. ""At Potato Corner, we firmly believe in the value of diversity and inclusion, true to what the brand provides to our cherished guests and valued business partners,"" sabi pa sa pahayag. ""We do not support or condone discriminatory hiring practices,"" paglilinaw pa ng Potato Corner. — FRJ/KG, GMA Integrated News"
1,"Bumaligtad ang isang SUV sa Timog Avenue sa Quezon City matapos makabanggaan ang isa pang sasakyan. Ang parehong driver,  iginiit na mabagal ang takbo nila. Ayon sa ulat ni Nico Waje sa ""24 Oras Weekend,"" bumaligtad ang minamanehong SUV ni Alfredo Nabungray mag-aalas dos ng madaling araw ng Linggo matapos makabanggaan ang isang MPV. Parehong sinasabi ni Nabungray at ng nakabanggaan niya na hindi sila lasing, at kapwa hindi raw mabilis ang kanilang takbo. ""[B]inangga ako, tapos ang bilis niya, kasi hindi naman ako mabilis magpatakbo,"" ani Nabungray. ""E pagkapasok niyang ganon tumama ako kaya bumalentong 'yan."" Giit naman ng driver ng kotseng nakabangga sa SUV, ""Hindi po mabilis ang pagtakbo namin...malayo rin kami doon sa kanya, kasi nasa box na rin po ako, kaya dapat ako yung nakita niya, kaya dapat siya yung nag-slow down sa side niya."" Patuloy ang imbestigasyon sa aksidente. — BM, GMA Integrated News"
1,"Ikinagulat ng isang mambabatas nang malaman kay Social Welfare and Development Secretary Rex Gatchalian na mayroong 10 undersecretaries at 21 assistant secretaries sa kaniyang ahensiya. Sa pagtalakay sa P207 billion budget ng DSWD para sa 2024, tinanong ni House Deputy Minority Leader France Castro kung ilan ang matataas na opisyal sa naturang kagawaran. “Yes, there are 10 Usecs (undersecretaries) and 20 Asecs (assistant secretaries), and we are in the process of streamlining. We seek the indulgence of the Office of the President and the good congresswoman as we realign the functions of the department,” pahayag ni Gatchalian. “Let me also point out that the department used to have 11 Usecs, and these were funded and went through proper process. But then again, we are streamlining and realigning our function to see to it that we are compliant with the provisions on the mandate of the department,” dagdag ng kalihim. Ayon kay Castro, sa halip na matataas na opisyal ang kunin, dapat na mas dagdagan ng DSWD ang kanilang field workers, gaya ng mga social worker. “Nabigla lang ako na 10 Usecs and 20 Asecs, as this is the only agency with such huge number of Asecs and Usecs. In terms of size, DepEd is a bigger agency,” puna niya. “In my view, it would be better to invest on the people on the ground, the social workers.” Ipinaliwanag naman ni Gatchalian na bagaman kailangan ang streamlining sa DSWD, nilinaw niya na malaki ang trabaho sa kagawaran na may 34,000 manggagawa. “We manage 34,000 employees, we manage a lot of grants and we run multiple programs. Yes, we are working on streamlining, but if we take into account these details, we run a very big bureaucracy,” saad niya. Sinabi rin ni Gatchalian na inaayos na nila ang regularization ng mga job order at contract of service workers. “Around 65%...a big chunk of our workforce are contract of service, and we continue to make representations with the DBM (Department of Budget and Management) to make sure that our employees become regular,” pahayag ng kalihim. “We understand that we have a tight fiscal space kaya hindi lahat ng request napagbibigyan. We get some from time to time, and we will continue to strive to provide them security of tenure. We sympathize with them and we continue to work on that notion,” dagdag niya.—FRJ, GMA Integrated News"
1,"Sa ikalawang pagkakataon sa loob ng isang linggo, isa na namang mananaya ang masuwerteng tumama sa Ultra Lotto 6/58 draw nitong Biyernes, Agosto 11, 2023. Sa website ng Philippine Charity Sweepstakes Office, nakasaad na P49,500,000.00 ang napanalunan ng isang mananaya na nakahula sa lumabas na kombinasyon ng mga numero na 50-46-57-40-04-19. Sa Facebook page ng PCSO, nakasaad naman na may isang mananaya lang ang tumama ng 2nd prize na nagkakahalaga ng P120,000.00. Sa draw ng Ultra Lotto 6/58 noong Agosto 8, isang mananaya rin ang tumama ng jackpot na P87,051,450.20 nang mahulaan niya ang lumabas na mga numero na 18-22-30-55-26-05. Samantala, sa isa pang draw nitong Biyernes, Aug. 11 para sa Megalotto 6/45, wala namang tumama sa lumabas na mga numero na 10-13-42-01-06-24, at may nakalaang premyo na P50,807,683.60.-- FRJ, GMA Integrated News"
1,"Sinimulan na ng Metropolitan Manila Development Authority (MMDA) na isyuhan ng tiket ang mga rider ng motorsiklo na sisilong sa ilalim ng mga overpass at flyover kapag malakas ang ulan. Tinawag naman ito ng isang party-list solon na hindi makatao. Sa ulat ni Chino Gaston sa GMA News ""24 Oras"" nitong Martes, ipinaalala muli ng MMDA na bukod sa nakasasagal sa daloy ng trapiko ang pagkukumpulan ng mga rider sa daanan ng mga sasakyan, nagdudulot ito ng peligro dahil puwedeng pagmulan ng aksidente. “Kapag malakas ang ulan, mahina ang visibility. Kapag nandun sila sa ilalim ng mga footbridges, napakalaking porsiyento na magkaroon ng aksidente,” sabi ni MMDA spokesperson Vic Nuñez. Sa monitoring center ng MMDA nitong Martes, nakita na sinakop ng mga sumisilong na rider ang tatlong linya ng kalye sa northbound lane sa Cubao sa EDSA na dahilan para magkaroon ng pagbagal ng daloy ng mga sasakyan. Nag-alisan ang mga rider nang makitang may paparating na mga tauhan ng MMDA. Hindi naman sang-ayon ang ilang rider sa ipinatutupad na patakaran ng MMDA. ""Hindi naman po tama 'yun. Kasi katulad ng biglaan na pag-ulan. Siguro 'yung mga tumitigil talaga, kasi nagta-traffic talaga,"" ayon sa isang rider na nasa gilid ng daan. Sa isang privilege speech, tinawag ni 1 Rider party-list Representative Bonifacio Bosita na hindi makatao ang naturang patakaran ng MMDA. ""Itinutulak nila sa kapahamakan ang mga riders na walang kapote dahil bibilisan ang pagmomotor para sumilong,"" anang mambabatas. ""Hinihiniling sa pangulo ang proteksyon laban sa di makataong pinapatupad ng MMDA,"" dagdag niya. Ayon sa MMDA, nakikipag-usap sila sa mga gas station owner upang maglagay ng tent na puwedeng silungan ng mga rider kapag malakas ang ulan.—FRJ, GMA Integrated News"
1,"Iniimbestigahan ngayon ang dalawang airport police matapos na mabisto sa CCTV camera na nakuha nila ang nawawalang pouch o pitaka ng isang pasahero sa Ninoy Aquino International Airport (NAIA) pero hindi nila ipinagbigay-alam sa kinauukulan. Sa ulat ni Jun Veneracion sa GMA News ""24 Oras"" nitong Martes, sinabing galing sa Bangkok, Thailand ang pasahero nang maiwan nito sa arrival area ng NAIA Terminal 3 ang kaniyang pouch noong July 19. Bumalik sa airport ang pasahero noong July 21 para alamin kung sino ang nakakuha ng kaniyang pitaka. “Accordingly in the CCTV, nakita na hawak-hawak nitong dalawang pulis itong pouch na ito,” ayon kay Philippine National Police Aviation Security Group (PNP-Avseg) Acting Director Jack Wanky. Ipinatawag ang dalawang pulis na kapuwa may ranggong patrolman upang pagpaliwanagin tungkol sa hinahanap na pitaka. Naibalik naman sa pasahero ang pitaka at walang nawala sa mga laman nito. Sa kabila nito, nagpasya ang PNP-Avseg na ipagpatuloy ang imbestigasyon dahil sa hindi inireport ng dalawang pulis ang kanilang napulot. Dinis-armahan umano ang dalawang pulis at nasa ilalim ng restrictive custody habang isinasagawa ang imbestigasyon. “Kung mapapatunayan na may kasalanan sila it would be a good development kasi matatanggal sila kasi hindi sila nararapat diyan,” ani Wanky. --FRJ, GMA Integrated News"
1,"Inihayag ng Department of Transportation (DOTr) na ipatutupad na ang taas-singil sa pamasahe sa Light Rail Transit Line 2 (LRT2) simula sa Agosto 2. Ayon sa anunsyo ng DOTr ngayong Lunes, magiging P14 na mula sa dating P12 ang minimum load sa beep cards. Ang maximum fare naman na mula Recto Station hanggang Antipolo Station ay magiging P33 mula sa dating P28. Sa single-journey ticket, ang minimum fare ay mananatili sa P15, habang tataas ang maximum fare sa P35 mula sa P30. Patuloy naman na makatatanggap ng 20% discount ang mga estudyante, senior citizens, at persons with disability (PWDs). “(A)ng karagdagang pamasahe ay gagamitin para sa pagsasaayos at pagpapabuti ng mga pasilidad at serbisyo ng LRT2,” ayon sa inilabas na abiso ng DOTr. Inanunsyo ng DOTr ang fare hikes noong nakaraang buwan matapos aprubahan ng Rail Regulatory Unit (RRU) noong April. Pero ipinagpaliban ito sa utos ni Pangulong Ferdinand “Bongbong” Marcos Jr. Una nang sinabi ni Transportation Secretary Jaime Bautista, na ipinagpaliban ang implementasyon ng taas-singil sa pamasahe sa LRT1 at LRT2 para pag-aralan ang ""economic impact” sa mga pasahero. — FRJ, GMA Integrated News"
1,"Umukit ng kasaysayan sa boxing si Terence Crawford matapos niyang talunin si Errol Spence Jr, at maging undisputed welterweight champ sa kanilang laban na ginawa sa T-Mobile Arena sa Las Vegas, Nevada nitong Linggo (Philippine time). Dahil sa panalo ng three-division champion na si Terence Crawford, siya rin ang kauna-unahang boxer na naging two-division undisputed champion. Hawak ngayon ni Crawford, may record na 40-0 with 31 knockouts, ang WBC, WBA, WBO, at IBF world welterweight belt. Itinigil ng referee ang laban sa ika-9 na round matapos ang walang humpay na pag-atake ni Crawford kay Spence na bakas ang pagiging hilo matapos na tamaan ng matitinding kombinasyon. Bago nito, nalasap ni Spence ang kaniyang unang bagsak sa kaniyang boxing career sa second round ng kanilang laban mula sa kombinasyon ng suntok na pinakawalan ni Crawford. Sa ikapitong round, dalawang beses pang bumagsak si Spence mula sa mga counter punch ni Crawford. Nananatiling malinis ang fight record ni Crawford na 40-0 with 31 knockouts. Habang nadungisan ng isang talo ang marka ni Spence na 29-1 with 22 knockouts. Dating lightweight at undisputed light welterweight world champion si Crawford, na ngayon ay kauna-unahang boxer na mapanalunan ang lahat ng belt sa dalawang weight divisions. --FRJ, GMA Integrated News"
1,"Gumawa ng kasaysayan ngayong Martes ang Philippine women’s national football team nang maitala nila ang unang ""goal"" at unang panalo sa Women's World Cup kontra sa koponan ng New Zealand. Sa kanilang laro sa 2023 FIFA World Cup na idinaraos sa Wellington, New Zealand, nanaig sa iskor na 1-0 ang mga Pinay laban sa host na New Zealanders. HISTORY FOR THE PHILIPPINES! ????????? JUST IN: @PilipinasWNFT stun New Zealand to get their first-ever World Cup victory! #FIFAWWC pic.twitter.com/kKOfQ7k8Op  Ang makasaysayang unang goal o iskor ng Pinay football team sa FIFA World Cup ay mula sa striker na si Sarina Bolden. Nakalusot ang bola na pinatama ni Bolden sa kaniyang ulo mula sa pasa ng kaniyang kakamping si Sarah Eggesvik, sa ika-24th minute ng laro. GOAL-DEN! ????????? What a moment for Sarina Bolden and the @PilipinasWNFT! #FIFAWWC  The Filipinas are up at the half over New Zealand, 1-0! (Photos: REUTERS/Amanda Perobelli) pic.twitter.com/I2ykjt4Z0X  Kamuntik pang maharang ng goalkeeper ng New Zealand na si Victoria Esson ang bola pero tumalbog ito sa kaniyang mukha at tuluyang lumusot sa net. THE CROWD AFTER THE PHILIPPINES’ FIRST WIN IN THE #FIFAWWC! @gmasportsph pic.twitter.com/eDjd1hTTiy  Kahit mas madalas na nasa New Zealand ang bola, bigo silang makaiskor dahil na rin sa mahusay na depensa ng Philippine goalkeeper na si Olivia McDaniel. Sunod na kakaharapin ng Pilipinas ang koponan ng Norway sa Linggo. —FRJ, GMA Integrated News"
1,"Kinubra na ng 40-anyos na lalaki na mula sa Nueva Ecija ang napanalunan niyang mahigit P366 milyong jackpot prize sa Ultra Lotto 6/58 na tinamaan niya noong June 30, 2023 draw. Sa Facebook post ng Philippine Charity Sweepstakes Office, sinabing hindi pa rin makapaniwala ang lalaki sa malaking suwerte na dumating sa kaniyang buhay. “Hindi ko pa alam sa ngayon kung paano ko iha-handle ang ganito kalaking pera. Pero siyempre, unang una, tutulong tayo sa kapwa, magbabahagi tayo dahil alam ko may plano si Lord bakit tayo biniyayaan ng ganito,"" pahayag umano ng winner. Limang kombinasyon umano ng mga numero ang tinayaan ng lalaki na nagkakahalaga ng P100. Sa limang kombinasyon, apat sa mga ito ang pinili umano ng lalaki, habang ipinaubaya niya sa lucky pick system o makina, ang pagpili sa ikalimang kombinasyon. Ang kombinasyon na pinili umano ng makina ang tumama at nakahula sa lumabas na mga numero na 43-58-37-47-27-17, at may kabuuang premyo na  P366,687,465.20. ""Huwag po tayong mawalan ng pag-asa. May mga pagkakataon po na nanghihinayang tayo kasi hindi tayo tumama, pero lagi po nating isipin na bawat taya po natin, nakakatulong po tayo sa kapwa.” ayon sa mapalad na nanalo. Samantala, wala namang tumama sa mga lotto draw nitong Martes ng gabi, July 18, 2023. Sa Ultra Lotto 6/58, ang lumabas na mga numero ay 12-16-44-47-30-02, at may premyong P49,500,000.00. Sa Superlotto 6/49, ang lumabas naman ay 37-01-20-32-15-36, at may premyong P65,606,535.20. Sa Lotto 6/42, ang winning combinations ay 04-14-18-36-27-07, at may jackpot prize na P14,002,606.40. Kasabay nito, umabot na sa P4,547,181.56 ang jackpot sa 6D Lotto, matapos na wala ring tumama sa lumabas na mga numero na 8-2-5-1-0-0.-- FRJ, GMA Integrated News"
1,"Hindi lang pera kundi pati sinampay ay tinangay ng isang lalaking nanloob sa isang bahay sa Barangay Bahay Toro sa Quezon City, ayon sa ulat ni James Agustin sa Unang Balita nitong Martes. Nakasalubong pa ng biktima ang suspek kinabukasan na suot ang isa sa mga ninakaw na damit. ""Napansin nila na ang sampayan nila ay may nawawala nang damit, so ang ginawa ng biktima ay ni-review yung CCTV at doon nga nakita nila 'yung isang magnanakaw ay umakyat doon bakuran nila,"" ayon kay Police Lieutenant Colonel Richard Mepania, hepe ng Project 6 Police Station. Nasalubong daw ng biktima ang suspek nang pauwi na siya matapos isumbong sa barangay ang naganap na nakawan sa kanila. Arestado ang 24-anyos na suspek na si Anjo Eusebio. Nabawi sa kaniya ang ninakaw na t-shirt, string bag, dalawang sumbrero at mga baryang nagkakahalaga ng P400. Ilang bagay naman ang hindi na na-recover mula sa suspek, kabilang ang tatlong t-shirt, dalawang sapatos, isang helmet at P2,000 na cash. Ayon sa pulisya, dati nang nakulong sa Cavite ang suspek dahil sa kasong may kinalaman sa ilegal na droga. Aminado si Eusebio sa nagawang krimen. —KBK, GMA Integrated News"
1,"Nasawi ang isang tatlong taong gulang na babae matapos siyang tagain sa ulo ng isang lalaking pumasok sa kanilang bahay at nag-amok sa Lamitan, Basilan. Sa ulat ng GMA Regional TV One Mindanao, na iniulat din sa Saksi, sinabi ng Lamitan Police na bigla na lamang pinasok ng suspek ang kanilang bahay at pinagtataga ang mga biktima. Dead on arrival sa ospital ang batang biktima. Nadakip ang suspek na lulong umano sa droga, at nahaharap sa reklamong murder at frustrated murder. —Jamil Santos/ VAL, GMA Integrated News"
1,"Natupad ang pangarap ng isang 71-anyos na lola sa Taguig City na makapagtapos siya ng elementarya. Sa ulat ni Mariz Umali sa GMA News “24 Oras” nitong Biyernes, sinabing natanggap ni Lola Ellen Rivera ang kaniyang diploma sa Maharlika Integrated School. Sa kabila nito, plano pa rin niyang ipagpatuloy ang kaniyang pag-aaral sa high school. Ayon kay Lola Ellen, hindi naging madali ang kaniyang naging kabataan na naging biktima siya ng pag-aabuso kaya siya naglayas. Dahil dito, kinailangan niyang buhayin ang kaniyang sarili sa kalye noon kaya natigil siya sa pag-aaral. Kung anu-anong hanapbuhay umano ang kaniyang pinasok gaya ng pagtitinda at pagiging barker. “Gusto ko tapusin ko po pag-aaral ko,” saad ni Lola Ellen na Filipino, Math, at English ang paboritong subject. Gayunman, aminado si Lola Ellen na nakaranas din siya ng pambu-bully pero hindi niya ito hahayaan na makahadlang sa kaniyang mga pangarap. “Gusto ko pong magtayo ng bahay, [magkaroon] kotse, bike,” saad niya. “Kaya ko pa po lalakas pa ako ni papa God.” Ayon kay Maharlika Integrated School’s principal Aurora Perez,  masipag mag-aral si Lola Ellen. “Masipag po talaga siya at gustong-gustong matuto. Nagsikap naman po siya kahit hirap na hirap siya,” sabi ni Perez. Sa darating na Agosto, Grade 7 na si Lola Ellen. “Kahit matanda na mag-aral pa rin 'wag hihiya. Ako bakit hindi ako nahiya? Aral ka muna, tapusin muna,” payo niya sa ibang katulad niyang senior citizens at mga estudyante.—FRJ, GMA Integrated News"
1,"Nauwi sa engkuwentro ang pagtugis ng mga pulis isang tricycle driver na hindi umano tumigil sa checkpoint sa Quezon City at umabot sa Maynila ang habulan. Sa ulat ni Marisol Abdurahman sa GMA News ""24 Oras"" nitong Huwebes, kinilala ang tricycle driver na si Christian Acebes, residente ng Barangay 580 sa Sampaloc, Maynila. Ayon sa pulisya, nagsasagawa ng anti-criminality checkpoint ang mga awtoridad sa Retiro, Quezon City, na hindi umano hinintuan ni Acebes kaya hinabol siya ng mga pulis na nakasakay sa motorsiklo. Umabot ang habulan sa Sampaloc at doon na umano pinaputukan si Acebes ang mga humabol na pulis. Gumanti naman ng putok ang mga awtoridad at tinamaan sa ulo at dibdib si Acebes na dahilan ng kaniyang pagkamatay. Ayon sa isang opisyal ng barangay, walang masamang record sa kanilang lugar si Acebes. Lumitaw naman sa imbestigasyon ng mga awtoridad na may kasong illegal gambling na kinakaharap si Acebes. Inaalam pa kung bakit may baril si Acebes na posibleng dahilan umano kaya hindi ito tumigil sa checkpoint, ayon sa pulisya. Ligtas naman ang live in partner ni Acebes na nakaangkas sa tricycle nang mangyari ang insidente.--FRJ, GMA Integrated News"
1,"Inihayag ni Justice Secretary Jesus Crispin Remulla na sumailalim siya sa heart bypass surgery nang mag-wellness leave siya ng 10 araw. Sa kabila nito, sinabi ng kalihim na hindi siya magbibitiw sa kaniyang trabaho. Sa media briefing nitong Huwebes, ibinahagi ni Remulla na tumagal ng pitong oras ang kaniyang bypass surgery noong June 27. Isinagawa umano ang procedure nang makita ang bara sa ugat sa kaniyang puso nang sumailalim siya sa physical examination isang linggo bago nito. “Ang suwerte ko lang, never ako inaatake, never ako inaatake or na-stroke. Kaya ang suwerte ko lang nakita talaga itong mga bara na puwedeng maging cause ng atake,” anang kalihim. Ayon pa kay Remulla, pinayagan na siyang lumabas ng ospital limang araw makaraan ang operasyon. “At ngayon, I’m undergoing physical rehabilitation sessions. Kasi kapag na intubate kayo, hihina ang baga. At saka marami akong kahinaan ng katawaan, kaya nag a-ano po ako, I’m doing physical therapy,” patuloy niya. “Okay naman [I’m fine]. So far so good. My voice is very clear, my mind is very clear,” pagtiyak niya. Nang tanungin kung iniisip ba niyang magbitiw na sa puwesto dahil sa lagay ng kaniyang kalusugan, tugon ni Remulla, “Never."" “I serve at the pleasure of the President. And I will continue to discharge my functions as long as the President believes in my capability to lead the department,” paliwanag niya. Kinausap na rin umano niya si Pangulong Ferdinand Marcos Jr., at pinayuhan siyang magpalakas. “He’s very happy that I made the decisions that I did to go through the procedure and to come out of it very well. And I thank the President for the trust,” sabi ni Remulla. Ayon sa kalihim, babalik na siya sa trabaho “technically” sa Lunes, pero hindi pa siya puwedeng magpunta sa kaniyang opisina nang araw-araw. “I will be meeting the leadership on Monday. A lot of Usecs, Asecs, I’ll be meeting on Monday morning after the flag [ceremony] para sa instructions, para magkaroon ng mga direction, mga orders na kinakailangan,” ani Remulla. — FRJ, GMA Integrated News"
1,"Inaresto ng mga awtoridad ang isang lalaki na inirereklamo ng kaniyang mga kapitbahay ng pananakot, panggugulo at pamboboso sa Pasig City. Ang isang ginang, nakita umano ang suspek na may ginagawang kahalayan sa sarili. Sa ulat ni Emil Sumangil sa GMA News ""Saksi"" nitong Lunes, kinilala ang suspek na si Arturo Cordova Jr., alyas Turbo. Inaresto si Cordova sa bisa ng arrest warrant kaugnay sa kinakarap nitong kaso na six count ng paglabag sa Child Abuse Law na isinampa ng kaniyang mga kapitbahay. Kuwento ng isa sa mga biktima na itinago sa pangalang ""Nene,"" nakita niya ang suspek na may ginagawang kahalayan sa sarili. ""May kinukuha akong sampay sa gate namin, ngayon may sumitsit sa akin,"" ani Nene, at sinabing nakita niya ang hindi kanais-nais na ginagawa ng suspek sa sarili. Ayon pa kay Nene, pinagti-tripan din umano ng suspek ang mga menor de edad niyang anak na babae at sinusundan sa eskinita. ""Lagi niyang sinisitsitan. Madalas niyang sabihan na hihintayin kita paglaki,"" dagdag ng nagrereklamo. Ayon naman kay Issa, 'di niya rin tunay na pangalan, tinututukan umano ng suspek ng sumpak ang kaniyang anak at sinasabihan na laging daan nang daan. Dahil sa ginagawa ng suspek, naapektuhan na raw ang pag-aaral ng anak at umiinom na ng gamot dahil nagkaroon na ng depresyon at anxiety. Sinisikap pang makuhanan ng pahayag ang suspek na nasa kostudiya ng pulisya, ayon sa ulat. Inatasan na rin ng mga opisyal ng pulisya ang mga tauhan na imonitor ang lugar ng mga biktima para matiyak ang seguridad doon.--FRJ, GMA Integrated News"
1,"Sa Las Piñas City nabili ng isang mananaya ang ticket na tumama ng mahigit P61 milyon jackpot sa Lotto 6/42 draw noong Sabado, July 1, 2023. Ayon sa Philippine Charity Sweepstakes Office, nabili ang lucky ticket sa Manuela area na tumama sa lumabas na kombinasyon ng mga numero na 18-25-12-14-13-22, at may premyong P61,234,178.20. Samantala, wala namang pinalad na manalo sa Grand Lotto 6/55 draw nitong Lunes, June 3, 2023. Ang lumabas na mga numero ay 20-22-52-54-33-30, na may kabuuang premyo na P53,301,641.20. Wala ring tumama sa kasabay nitong draw na Megalotto 6/45, na ang lumabas na mga numero ay 03-33-19-35-18-29, at may premyo namang P12,913,009.60. --FRJ, GMA Integrated News"
1,"LAS VEGAS, NEVADA - Kalunos-lunos ang sinapit ng isang Pinay sa Southwest Las Vegas Valley matapos itong dukutin, ihostage, at patayin ng kanyang ex-boyfriend na tatay ng kanyang anak. Sa report ng Las Vegas Metropolitan Police Department (LVMPD), dinukot ng suspect na si Steven Robert Evans, 41-taong-gulang, ang biktimang Pinay na si Rizza Abrera, 38-taong-gulang, sa isang nail salon sa Eastern Avenue. Armado ng baril, pwersahang kinaladkad ng suspect ang biktima at isinakay sa sasakyan nito. Agad naman natuntun ng mga pulis ang sasakyan ng suspect sa kanyang apartment kung saan nagkaroon ng standoff. Nagakaroon ng mahabang negosasyon pero nagmatigas ang suspect kaya napilitan na ang LVMPD SWAT Team na pasukin ang apartment ng suspect. Ngunit pagpasok ng awtoridad, nakita nilang patay na si Abrera at ang suspek. Ayon sa LVMPD  ang tama ng suspek ay ""self-inflicted gunshot wound"". Natuklasan naman sa loob ng apartment ang dalawang babae at isang 3-taong-gulang na bata na kasamang hinostage ng suspect. Wala pang inilalabas na impormasyon ang Les Vegas Metropolitan Police Department kung ano ang motibo ng suspek. Hindi rin malinaw kung papano pinatay ng suspect ang biktima na kasalukuyang iniimbestigahan ng LVMPD Homicide section Naulila ng biktima ang apat na anak nito. —Dave Llavanes Jr./ VAL, GMA Integrated News"
1,"Inihayag ng hepe ng Makati Police Station na wala pa sa mga kasamahan ni Awra Briguela na sinasabing hinipuan sa bar na dahilan ng gulo ang naghahain ng reklamo. Sa halip, sinabi ng isang lalaki na gusto umano ni Awra na maghubad siya ng damit at pantalon nang humiling siya na magpakuha ng larawan. Sa ulat ni John Consulta sa GMA News ""24 Oras"" nitong Biyernes, sinabi ni Police Colonel Edward Cutiyog, hepe ng Makati Police Station, na tinanong nila ang grupo ni Awra kung may nais na magreklamo dahil hinipuan sila ng mga lalaki sa bar pero wala umanong may gusto. ""Tinanong natin sa grupo ni Awra kung mayroong magko-complaint kung sinasabing may allegedly may hipuan, yun din yung sinasabing ugat [ng gulo] pero so far wala naman,"" anang opisyal. ""If mayroong pumunta rito at mag-complaint, then we will assist immediately. Kasi pare-parehas po tayo. Kung mag-charge, counter-charge so be it,"" giit niya. Sa isang video na kuha umano sa loob ng bar bago mangyari ang rambulan sa labas ng bar sa Poblacion kung saan inaresto si Awra, makikita ang celebrity vlogger na masayang nakikipag-kantiyawan kasama ang ibang tao sa loob. Sa sandaling iyon, kinakantiyawan umano ang lalaking nagreklamo na maghubad ng damit para makapagpakuha ng larawan kay Awra. Pero hindi umano pumayag ang lalaki nang sandaling iyon. Dakong 5 a.m., makikita sa CCTV camera na lumalabas na ang mga kasama ni Awra at nakikipagbatian pa umano sa grupo ng mga kasama ng lalaking nagrereklamo. Sa video, makikita si Awra na tila kinompronta ang lalaki na naunang pinaghuhubad umano nito ng damit. Naghubad naman ang damit ang lalaki pero sunod umano na gusto ni Awra na maghubad din siya ng pantalon. Hindi na raw pumayag ang lalaki at doon na raw nagalit si Awra at sinundan sila ng kaniyang kaibigan kahit lumabas na sila. Makikita rin sa video na inaawat ng mga bouncer si Awra hanggang sa nakarating na sa labas ng bar at doon na nangyari ang kaguluhan. Ayon kay Cutiyog, inaresto ng mga pulis si Awra dahil ayaw nitong magpaawat at nagsasalita na ng hindi maganda sa mga awtoridad. Sinusubukan ng GMA Integrated News na makuha ang panig ni Awra pero wala pa siyang komento, maging ang abogado na tumutulong sa kaniya. Tinawag naman ng LGBT group na Bahaghari na ""self-serving"" ang mga testimonya ng mga nagrereklamo laban kay Awra.—FRJ, GMA Integrated News"
1,"Isang mananaya ang masuwerteng nanalo ng mahigit P366 milyon jackpot sa Ultra Lotto 6/58 draw nitong Biyernes, June 30, 2023. Sa website ng Philippine Charity Sweepstakes Office, nakasaad na ang lumabas na mga numero ay 43-58-37-47-27-17. Mayroon itong kabuuang premyo na P366,687,465.20. Sa Facebook page ng PCSO, nakasaad na mayroon ding 92 mananaya ang nanalo ng second prize na P120,000 ang premyo. Wala namang nanalo sa kasabay nitong draw na Megalotto 6/45, na ang lumabas na mga numero ay 14-32-15-40-08-29, at may premyong P8,910,000.00. Noong Oct. 14, 2018, umabot sa P1.18 bilyon ang jackpot sa Ultra Lotto 6/58, na pinakamataas sa kasaysayan ng lotto sa bansa. Dalawang mananaya ang naghati sa naturang premyo. --FRJ, GMA Integrated News"
1,"Sugatan ang isang mamamahayag matapos tambangan ng mga salarin na nakasakay sa kotse sa Barangay Masambong, Quezon City nitong Huwebes ng hapon. Sa ulat ni Glen Juego ng Super Radyo dzBB, sinabing nangyari ang pamamaril sa panulukan ng Corumi at Gazan Streets dakong 3:45 p.m. Kinilala ang biktima na si Joshua Abiad, photographer ng Remate Online, na sakay din ng kaniyang kotse nang mangyari ang pananambang. FLASH REPORT: Isang mamamahayag, sugatan sa pamamaril sa Quezon City. | via @glenjuego pic.twitter.com/MZR0epA544  Sa kuha ng CCTV camera sa barangay, makikita na hinarang ng mga salarin ang sasakyan ng biktima. Isa sa mga suspek ang bumaba mula sa sasakyan ang pinaputukan ang sasakyan ng biktima. WATCH: Isang mamamahayag, sugatan sa pamamaril sa Quezon City. ???? Glen Juego pic.twitter.com/ubTTH8JzUy  Isang motorsiklo rin ang nakitang sumunod sa mga suspek habang tumatakas. Dinala sa pagamutan ang biktima, habang patuloy pa ang imbestigasyon ng mga awtoridad sa nangyaring krimen. Sa Facebook post ng Presidential Task Force on Media Security, mariin nitong kinondena ang ginawang pananambang kay Abiad. Sa pahayag, sinabing nagtamo ng dalawang tama ng bala si Abiad. Sugatan din umano ang mga kasama nito sa sasakyan na dalawang kapatid at isang pamangkin. Idinagdag ng task force na miyembro ng National Press Club si Abiad, at testigo umano ng pulisya at Philippine Drug Enforcement Agency (PDEA) sa mga drug related cases. --FRJ, GMA Integrated News"
1,"Naaresto ng mga awtoridad sa Pasay ang tatlong Chinese national na sangkot umano sa kidnapping ng kanilang mga kababayan na Chinese rin. Ang ilan sa mga biktima, pinutulan ng daliri. Sa ulat ni John Consulta sa GMA News ""24 Oras"" nitong Miyerkules, makikita sa video ang kalunos-lunos na kalagayan ng mga biktima na nakapiring ang mga mata at nakaposas. Ipinakita rin ang ilang biktima na putol ang daliri sa kamay, at mayroon din pinutulan ng daliri sa paa. Mayroon din mga biktima na hinihiwaan ang balat at nilagyan ng asin para lalong masaktan. Ang mga video ng karahasan sa mga biktima, nakita umano sa cellphone ng isa sa mga naarestong suspek. ""They hit me all over the body with a baseball bat. Then they cut my skin, they salted my skin, they hit me all the time,"" ayon sa isang biktima. Ayon sa National Bureau of Investigation, isa sa mga nasagip na biktima ay pinatutubos umano ng mga suspek sa halagang P100 milyon. Napababa umano ang ransom sa P14 milyon, at kinuha ng mga suspek ang mamahaling SUV ng biktima. Nang kukunin na ng mga suspek ang sasakyan, doon na sila naaresto ng mga awtoridad. ""They torture these victims, then they send the video of the torture to the Chinese family of these victims to force them to give money,"" ayon kay Atty. Jerome Bomediano, NBI AOTCD chief. Sinabi pa ni Bomediano na posibleng bahagi ng organized syndicate ang mga naarestong suspek, at posibleng may kasabwat silang Filipino. Sasampahan ng kasong kidnap for ransom at illegal possession of firearms ang mga naarestong suspek. --Jamil Santos/FRJ, GMA Integrated News"
1,"Isang mananaya ang nanalo ng mahigit P35 milyon jackpot prize sa Megalotto 6/45 draw nitong Lunes, June 26, 2023. Samantala, may bola naman ng Ultra Lotto 6/58 sa Martes na higit P325 milyon na ang premyo. Sa website ng Philippine Charity Sweepstakes Office (PCSO), nakasaad na isang mananaya ang nakahula sa lumabas na mga numero na 26-40-06-12-44-14, at may kabuuang premyo na P35,502,637.60. Wala namang tumama sa kasabay nitong draw na Grand Lotto 6/55, na ang lumabas na mga numero ay 28-10-01-35-30-48, at may premyong P38,433,664.00. See Lotto Results Samantala, may bola naman sa Martes, June 27, 2023, sa Ultra Lotto 6/58 na ang jackpot prize nitong nakaraang Linggo, June 25, 2023, ay umabot na P325,862,813.20. Walang nakahula sa lumabas na mga numero sa naturang draw na 21-40-54-29-06-32. Binobola ang Ultra Lotto 6/58 tuwing Linggo, Martes, at Biyernes. Huling tinamaan ang jackpot prize  sa Ultra Lotto 6/58 noong Marso 12, 2023 na P49 milyon ang naging premyo.--FRJ, GMA Integrated News"
1,"Dalawang Pinoy boxer na ang magkasunod na tinalo ng Argentinean boxer na si IBF world super flyweight champion Fernando Martinez. Nitong Linggo (Philippine time), nabigo ang pambato ng Pilipinas na si Jade Bornea na mabawi mula kay Martinez ang IBF world super flyweight belt, na naagaw ng Argentinean boxer mula naman sa Pinoy din na si Jerwin Ancajas. Naagaw ni Martinez ang IBF world super flyweight belt mula kay Ancajas noong nakaraang taon unanimous sa kanilang sagupaan sa Amerika. Nagkaroon ng rematch ang dalawa pagkaraan ng ilang buwan at muling nanaig si Martinez. Naging mandatory challenger sa naturang korona ang Pinoy na si Bornea. Pero pinayuko rin siya ni Martinez nang itigil ng referee ang kanilang laban sa 11th round sa Minneapolis, USA. Nananatiling malinis ang kartada ni Martinez sa record na 16-0 na may 9 na knockouts. Samantalang nalasap naman ni Bornea ang kaniyang unang talo sa kaniyang professional career na 18-1 na may 12 knockouts. Samantala, matapos ang magkasunod na talo, nakabawi ang dating super flyweight world champion na si Ancajas nang ma-TKO niya sa fifth-round ang kaniyang katunggali sa undercard ang Colombian fighter na si Wilner Soto. Umangat ang record ni Ancajas sa 34-3-2 na may 23 knockouts. —FRJ, GMA Integrated News"
1,"Hindi na lang sa cyber space tila gustong dalhin ng mga bilyonaryo at tech giants na sina Elon Musk at Mark Zuckerberg ang kanilang kompetisyon. Nais din nilang magsukatan ng lakas sa pamamagitan ng cage fight gaya ng mga MMA fighter. Nangyari ang hamunan sa pamamagitan ng kani-kanilang posts sa pagmamay-ari nilang social media platforms: Twitter kay Musk at Instagram kay Zuckerberg. Ayon sa ulat ng Reuters, unang nagpahaging ang Tesla CEO na si Musk sa pamamagitan ng tweet na sinabi niyang handa siya sa ""cage fight"" laban kay Zuckerberg. Hindi naman ito pinalampas ng Meta CEO na si Zuckerberg na nag-post ng screenshot ng tweet ni Musk sa Instagram stories na nilagyan niya ng caption na: ""send me location"". Nag-tweet muli si Musk ng: ""Vegas Octagon.""  I’ve confirmed that Mark Zuckerberg is serious about fighting @elonmusk and is now waiting on the details (if Musk decides to follow through)  “The story speaks for itself,” a Meta spokesperson says re: Zuck’s IG post saying “send me location”https://t.co/4g1IkqOl47  Sa Octagon ginagawa ang Ultimate Fighting Championship (UFC) competitions sa Las Vegas, Nevada. Biro pa ni Musk sa tweet:""I have this great move that I call 'The Walrus', where I just lie on top of my opponent & do nothing."" Sinabi naman ng tagapagsalita ng Meta sa technology news website na The Verge, na hindi nagbibiro si Zuckerberg sa post nito at inihayag na “story speaks for itself."" Sa kaniyang Instagram account, makikita ang pagsasanay ni Zuckerberg ng martial arts na jiu jitsu. — Reuters/FRJ, GMA Integrated News"
1,"Timbog ang isang lalaking kabilang sa most wanted sa Tondo, Maynila, dahil sa pagpatay at pagnanakaw sa ilang tindahan at convenience store, ayon sa ulat ni Darlene Cay sa Unang Balita nitong Biyernes. Depensa ng suspek na si Jomarie Salonga, pinilit lamang siya ng kasama na gawin ang mga krimen. Dinakip si Salonga sa Elcano Street, Barangay 1 sa bisa ng arrest warrant. Ayon sa pulisya, number 1 sa most wanted list ng Moriones Police Station si Salonga. Noong Oktubre 2021, nilooban nina Salonga at isa pang kasamahan ang isang mini-grocery store sa Malate, Maynila, kung saan napatay nila ang may-ari ng tindahan at tinangay ang perang nagkakahalaga ng P100,000. Makalipas ang isang buwan, isang convenience store naman ang nilooban ng mga suspek sa Gilmore Avenue, Quezon City. Umamin si Salonga na sangkot siya sa mga krimen, ngunit dumepensang pinilit lamang siya ng kasamahan na maging lookout. Patuloy ang isinasagawang imbestigasyon ng mga awtoridad. —Jamil Santos/KBK, GMA Integrated News"
1,"Patay ang isang motorcycle rider matapos siyang magulungan ng isang pampasaherong jeep sa Batasan Tunnel sa Quezon City Miyerkoles ng gabi. Sa ulat ni James Agustin sa Unang Balita nitong Huwebes, makikita sa isang cellphone video na nagmamadaling bumaba ang mga sakay na pasahero ng jeep matapos ang aksidente habang tila hindi mapakali ang nakasagasang driver. Kinilala ang biktima na si Raphael Galapon, 27-anyos. Base sa imbestigasyon, lumabas na sabay na binabagtas ng jeep at ng motorsiklo ang tunnel. Sa kasawiang palad, nagsalpukan ang jeep at ang motorsiklo, dahilan para matumba ang rider at magulungan ng jeep. Tumakas ang jeepney driver matapos ang insidente, ngunit nakipag-ugnayan na ang kaniyang operator sa QCPD Traffic Sector 5. Nanawagan ang pamilya ng biktima sa jeepney driver na sumuko at makipag-ugnayan na sa mga awtoridad. Sasampahan ang driver ng reckless imprudence resulting in homicide kapag natukoy na ang kaniyang pagkakakilanlan. —Jamil Santos/VBL, GMA Integrated News"
1,"Inihatid na sa kaniyang huling hantungan sa Libingan ng mga Bayani sa Taguig City si dating Senador Rodolfo Biazon nitong Martes. Dahil dati rin siyang chief of staff ng Armed Forces of the Philippines, ginawaran si Biazon ng full military honors. Nakipagbiling ang mga dati at kasalukuyang opisyal ng Department of National Defense at AFP, kabilang sina Defense Secretary Gilbert Teodoro, Defense at military chief Carlito Galvez Jr., at AFP Chief Andres Centino. Tinugtog sa burial rites ang hymns ng Philippine Marine Corps at Philippine Military Academy, na produkto si Biazon ng Class 1961. Si Centino ang nagbigay sa asawa ni Biazon na si Monserrat ng watawat ng Pilipinas na ginamit sa libing ng dating senador. Pumanaw si Biazon noong June 12, sa edad na 88 dahil sa pneumonia. --FRJ, GMA Integrated News"
1,"Nag-alok ng kabuuang P3 milyong pabuya ang Department of Justice (DOJ) sa sinumang makapagbibigay ng impormasyon para madakip sina dating Bureau of Corrections (BuCor) chief Gerald Bantag at dating deputy officer Ricardo Zulueta na suspek sa pagpatay sa broadcaster na si Percy Lapid. Sa ambush interview nitong Lunes kay Justice spokesman Asec. Mico Clavano, sinabing P2 milyon ang nakalaang pabuya para sa makapagbibigay ng impormasyon upang madakip si Bantag, at P1 milyon naman para kay Zulueta. Nahaharap sina Bantag at Zulueta sa kasong pagpatay kina Percy Lapid at Jun Villamor, na umano'y middleman sa pagpatay sa nasabing mamamahayag. “It is crucial that these individuals are brought to justice and held accountable for their alleged actions. Your cooperation can make a significant difference in ensuring the swift apprehension of Bantag and Zulueta and providing closure to the families of the victims,” ayon kay Clavano. LOOK: Justice spokesman Asec. Mico Clavano holds up wanted poster of Bantag and Zulueta | @joahnacasilao pic.twitter.com/SUjwZaDecO  Tiniyak ng opisyal na magiging lihim ang pagkakakilanlan ng sinumang makapagbibigay ng impormasyon tungkol sa kinaroronan nina Bantag at Zulueta. Ang sinuman na nais na magbigay ng impormasyon ay maaaring tumawag sa 0945 831 058 at 0928 416 9585, ayon kay Clavano. Una rito, nagpalabas na ng arrest warrant laban kina Bantag at Zulueta ang Muntinlupa City Regional Trial Court Branch 206 at Las Piñas Regional Trial Court Branch 254, kaugnay sa nangyaring pagpatay kina Lapid at Villamor noong Oktubre 2022. Bukod dito, may iba pang kaso na kinakaharap sina Bantag at Zulueta kaugnay sa naging pamamahala noon sa BuCor. --FRJ, GMA Integrated News"
1,"Hindi pa muna ipapaubaya ni Pangulong Ferdinand ""Bongbong"" Marcos Jr. sa iba ang pamamahala sa Department of Agriculture hanggat hindi pa natitiyak na maayos ang lahat ng sistema sa kagawaran. Sa ambush interview sa Valenzuela City nitong Biyernes, tinanong ng mga mamamahayag si Marcos kung may napili na siyang magiging kalihim ng DA. Ito ay makaraang magtalaga na siya ng mga pinuno sa Department of Health at Department of National Defense, na pawang officers-in-charge lang noon ang namamahala. Mula nang maluklok sa Palasyo, inilagay ni Marcos sa ilalim ng kaniyang pamumuno ang DA. Biro ng pangulo, ilang personalidad niya ang hinikayat niyang hawakan ang DA pero mas gusto raw ng mga ito na manatili siya sa naturang puwesto. ""Marami. Tinatanong ko sa kanila lahat, inaantay ko mag-volunteer sila mag-Secretary, ayaw ako paalisin eh. So, hangga't matapos,"" natatawang pahayag ni Marcos. ""The truth of the matter is that we have really managed to make some very important structural changes in the Department of Agriculture so iniisa-isa natin 'yan,"" paliwanag niya. Idinagdag ng Punong Ehekutibo na nais niyang matugunan muna ang mga naging problema sa food supply at food prices noong panahon ng pandemic, kasama na rin ang pagsasaayos ng food production ng bansa. ""The problem had been was during the beginning of this year, naging crisis lahat ng food supply, food prices, lahat, fertilizer prices, etc. Kaya napakalaking bagay nitong donation na binigay sa atin ng China. 'Yun, we were just trying to put up emergency measures para naman mabigyan natin ng kaunting tulong at suporta ang ating magsasaka,"" paliwanag ni Marcos. ""Ngayon, more or less the prices of agriculture commodities are beginning, they have not yet been stabilized, are beginning to stabilize. Now, we are going to make the structural changes that are important to increase production, to ensure the food supply of the Philippines, not only rice but also pork, also fisheries, also livestock, so 'yan ang ating mga ginagawa ngayon para naman hindi na tayo umabot sa krisis, sa sitwasyon, kagaya ng nadatnan natin after the pandemic,"" dagdag ng pangulo. Bago niya iwan ang DA, sinabi ni Marcos na nais niyang matiyak na magiging maayos na ang kabuhayan ng mga magsasaka, maayos ang food supply, at abot-kaya na ang halaga ng mga produkto. ""Ang aking hangarin para sa DA ay 'pag iniwanan ko ang DA, by that time, we will have systems in place so that we can guarantee the food supply of the Philippines, number one, we can guarantee that the prices are affordable, and number three, that our farmers make a good living,"" sabi ni Marcos. ""So, hangga't matapos natin 'yon, I suppose you will just have to put up with me as DA Secretary,"" dagdag niya. —FRJ, GMA Integrated News"
1,"Sa kulungan ang bagsak ng magpinsang lalaki matapos nilang gahasain umano ang isang 15-anyos na menor de edad sa Pasong Tamo, Quezon City. Ang isa sa mga suspek, pinagbantaan pa umano ang biktima kaya hindi ito nakapagsumbong. Sa ulat ni James Agustin sa Unang Balita nitong Huwebes, inilahad ng pulisya na ang biktima ay kaklase ng kaanak ng mga suspek. Base sa imbestigasyon, nangyari ang panggagahasa ng isa sa mga suspek sa biktima noong Mayo 31, at nagbanta ang suspek kaya hindi nakapagsumbong ang dalagita. Nitong Lunes, muling tumawag ang suspek sa biktima at pinilit itong makipagkita. Ayon sa pulisya, pinapasok ang biktima sa isang garahe, kung saan naroon ang isa pang suspek. May pinainom ang mga suspek sa biktima kaya nahilo ito, at doon na nila ginawa ang panghahalay. Hanggang sa naglakas-loob na ang biktima na magsumbong sa kaniyang ina kinabukasan. Sinampahan na ang mga suspek ng mga reklamong statutory rape at child abuse. —Jamil Santos/VBL, GMA Integrated News"
1,"Natukoy na ng Bureau of Fire Protection (BFP) ang pinagmulan ng sunog sa makasaysayang Manila Central Post Office na umabot sa P300 milyon ang pinsala--baterya ng sasakyan. Sa ulat ng GMA News ""Unang Balita"" nitong Martes, sinabi ng BFP na aksidente ang nangyaring sunog. Isang car battery umano na nasa Mega Manila Storage Room ang na-discharged at sumabog dahil na rin sa init. May mga materyales din umano sa lugar na madaling magliyab gaya ng mga office supplies, thinner, at pintura. Dahil dito, itinuturing ng BFP na ""closed case"" na ang sunog sa Manila Central Post Office. Tinanggap naman ni Philippine Postal Corporation (PHLPost) Postmaster General Luis Carlos, ang resulta ng imbestigasyon ng BFP. Itutuon na umano ng PHLPost ang atensyon nito sa recovery and rehabilitation ng gusali. Nangyari ang sunog noong Mayo 21, na tumagal ng halos 30 oras bago naideklarang fireout. Halos 90 porsiyento umano ng gusali ang natupok.—FRJ, GMA Integrated News"
1,"Mahigit P200 milyon na ang jackpot prize sa Ultra Lotto 6/58 na mayroong draw sa Martes, June 6, 2023. Samantala, kapuwa may tig-isang mananaya naman ang tumama sa Grand Lotto at Megalotto draws nitong Lunes, June 5, 2023. Sa website ng Philippine Charity Sweepstakes Office, nakasaad na isang mananaya ang nanalo sa Grand Lotto 6/55 draw matapos niyang mahulaan ang lumabas na mga numero. Ang mga numero ay 11-17-28-06-09-01, at may nakalaang premyo na P29,700,000.00. Sa kasabay nitong Megalotto 6/45, isa rin ang tumama ng P8,910,000.00, matapos niyang mahulaan ang mga numerong lumabas na 22-08-20-02-01-45. Samantala, umabot na sa P202,796,480.80 ang jackpot prize sa Ultra Lotto 6/58, matapos na walang nanalo sa draw nitong Linggo, na ang lumabas na mga numero ay 31-04-52-54-10-56. May bola ng Ultra Lotto 6/58 sa Martes, kasabay ng Super Lotto 6/49 at Lotto 6/42. Huling tinamaan ang jackpot sa Ultra Lotto 6/58 noong Marso 12, 2023 na may jackpot prize na P49 milyon. Bago nito, may naunang tumama ng P109 milyon na premyo sa nasabing lotto game noong Marso 7, 2023. Binobola ang Ultra Lotto 6/58 tuwing Linggo, Martes, at Biyernes. --FRJ, GMA Integrated News"
1,"Dahil sa masangsang na amoy, natuklasan sa loob ng washing machine ang bangkay ng isang batang lalaki sa Las Piñas City. Ang suspek, menor de edad na kamag-anak ng biktima. Sa ulat ni Mariz Umali sa GMA News ""24 Oras"" nitong Lunes, sinabing naaagnas na ang bangkay ng apat na taong gulang na biktima nang makita sa washing machine na nasa loob ng kuwarto ng 15-anyos na suspek na tiyuhin ng bata. Hindi na ginagamit ang washing machine na nilagyan ng takip at pinatungan ng mga libro. Ayon sa awtoridad, inireport sa barangay na nawawala ang biktima noong Biyernes. Nang araw din iyon, nagpadala umano ng mga larawan ng bata ang suspek sa isa nilang kamag-anak. May mga larawan na may time stamp umano na 3:53 pm na nasa loob na ng balde ang biktima. May mga kuha rin umano na nagpapakita ng maselan at brutal na ginawa sa biktima. Batay sa resulta ng awtopsiya sa mga labi ng biktima, blunt traumatic injuries o nagtamo ng matinding pinsala sa ulo ang bata dahil sa palo ang dahilan ng kaniyang pagkasawi. Ang mismong ina ng suspek ang nakadiskubre sa bangkay ng biktima dahil sa masangsang na amoy, at siya na rin ang nagsuko sa kaniyang anak. ""Pagtingin niya may kumalabog, ayun po yung bata wala nang malay. Ang ginawa niya po binuhat niya yung bata sa taas, nilagay niya sa washing [machine],"" ayon sa ginang. Sinampahan na nitong Lunes ang suspek ng murder in relation to RA 7610, o anti-child abuse law. Ayon sa pulisya, matibay ang kaso laban sa suspek dahil na rin sa tila pag-amin umano nito sa social media post na may ginawa ito na kaniyang pinagsisisihan. Ayon kay Police Colonel Jaime Santos, hepe ng Las Pinas Police, lumitaw sa kanilang imbestigasyon na mahilig ang suspek na manood ng foreign films tungkol sa serial killer and sexual offenses. Sabi pa ni Santos, inamin din umano ng suspek ang partisipasyon sa krimen. Pero dahil menor de edad ang suspek, nasa kustodiya siya ng City Social Welfare Office. Ayon kay Santos, sususpindehin muna ang pag-usig sa suspek hanggang sa maabot nito ang edad na 18. Desidido naman ang lolo ng biktima na papanagutin ang suspek. --FRJ, GMA Integrated News"
1,"Arestado ang isang lalaki matapos niyang buksan ang pinto ng sinasakyan niyang eroplano, na lalapag na sana sa loob lamang ng ilang minuto sa airport sa Daegu City, South Korea. Ang 12 sa mga pasahero, nagtamo ng minor injuries dahil sa hyperventilation. Sa ulat ng GMA News Feed, mapapanood ang video na kuha ng isa sa mga pasahero na nakabukas ang isang pinto ng Asiana Airlines habang nasa ere pa ito. Ligtas naman ang naging paglapag ng eroplano, na nanggaling sa Jeju Island. Sinabi ng Daeugu Fire Department na 12 katao ang nagtamo ng minor injuries dahil sa hyperventilation at siyam sa kanila ang isinugod sa ospital. “I thought the plane was going to explode. It looked like passengers next to the open door were fainting,” sabi ng isang pasahero. Dinakip ang lalaking nagbukas ng pinto ng eroplano, na iniimbestigahan na sa mga posibleng paglabag sa aviation safety laws. Sinabi naman ng transport ministry ng South Korea na iniimbestigahan din nila kung nasunod ng Asiana Airlines ang protocols para maasikaso nang tama ang emergency exits. Ayon naman sa opisyal ng airlines, posibleng mabuksan ang emergency exit kapag malapit na ito sa lupa dahil nagiging magkatulad na ang pressure sa loob at labas ng eroplano. Lalapag na ang eroplano sa loob ng dalawa hanggang tatlong minuto nang buksan ng lalaking nakaupo malapit sa emergency exit ang pinto. Nasa 200 metro umano ang pagitan ng eroplano sa lupa habang nakabukas ang pinto. Hindi siya naawat ng mga crew ang lalaki dahil naka-seatbelt na silang lahat bilang paghahanda sa paglapag ng eroplano. “It is particularly dangerous during landing and takeoff, so someone from the flight staff should have stopped that passenger,” sabi ni Professor Son Myong-Hwan, ng aviation maintenance department ng Sehan University. —LBG, GMA Integrated News"
1,"Walang pinalad na manalo ng halos P166 milyong jackpot prize sa Ultra Lotto 6/58 draw nitong Biyernes ng gabi, Mayo 26, 2023. Sa website ng Philippine Charity Sweepstakes Office, nakasaad na ang lumabas na mga numero sa naturang draw ay 35-08-10-11-36-28. Mayroon itong kabuuang premyo na P165,996,548.40. Sa Facebook page ng PCSO, nakasaad naman na mayroong 27 mananaya na nanalo ng second prize na may premyong P120,000.00. Huling tinamaan ang jackpot sa Ultra Lotto 6/58 noong Marso 7, 2023 na umabot ang premyo sa P109 milyon. Muli itong tinamaan noong Marso 12, 2023, na mas mababa na ang jackpot prize sa P49 milyon. Binobola ang Ultra Lotto 6/58 tuwing Linggo, Martes, at Biyernes. Samantala, wala ring tumama sa Megalotto 6/45 draw nitong Biyernes, Mayo 26, na ang lumabas na mga numero ay 41-10-30-32-05-15, at may premyong P26,074,189.00. --FRJ, GMA Integrated News"
1,"Nasabat ng mga awtoridad ang aabot sa P2.7 milyong halaga ng umano'y shabu mula sa isang mag-asawa sa Maynila. Sa ulat ng Unang Balita nitong Biyernes, sinabi ni Darlene Cay na nagpositibo ang drug buy-bust operation laban sa mag-asawang suspek. Isinagawa ang anti-drug operation sa panulukan ng Madre Ignacia Street at Quirino Avenue. ""Sa tulong ng ating pamayanan, nakakuha po tayo ng information tungkol sa mga nagbebenta ng droga dito sa area natin,"" pahayag ni P/Lt. Col. Salvador Tangdol. Nakuha sa mag-asawang suspek ang mahigit P2.7M na halaga ng hinihinalang shabu. Parehong itinatanggi ng mag-asawa na nagbebenta sila ng droga. Napag-utusan lamang daw sila at ang inuutang daw nilang P10,000 ang kapalit nito. Patuloy ang imbestigasyon ng mga pulis upang matukoy kung sino ang mga kasabwat ng mag-asawa. —LBG, GMA Integrated News"
1,"Hindi na gaanong mamomroblema pa ang mga unang beses na maghahanap o mag-a-apply sa trabaho dahil libre na ang pagkuha ng requirements tulad ng NBI, police clearance at birth certificate sa ilalim ng First Time Jobseekers Assistance Act. Sa ulat ni Darlene Cay sa Unang Balita nitong Huwebes, sinabing kung dati, P160 pa ang halaga ng pagkuha ng NBI clearance, na hiwalay pa sa ibang mga papeles at dokumento gaya ng police clearance. Base sa tantiya ng labor department, nasa P2,000 hanggang P2,500 ang nagagastos sa paglalakad ng mga kakailanganing papeles ng mga unang beses pa lang mag-a-apply ng trabaho, kaya madalas wala pa mang kita, nagkakautang na sila. Pero sa ilalim ng First Time Jobseekers Assistance Act, wala nang dapat bayaran sa pagproseso ng mga papeles na kakailanganin. Kabilang pa sa mga libre sa ilalim ng batas ang barangay at birth certificate, transcript of records at iba pa. Taong 2019 pa naisabatas ang First Time Jobseekers Assistance Act, ngunit noong nakaraang linggo lamang nilagdaan ng Department of Labor and Employment (DOLE) at ng 15 iba pang assignatory agency ang joint operational guidelines ng batas na ito. Gayunman, hindi ito “unli” dahil may susunding recording at monitoring system ng gobyerno. Bukod sa college graduates, maaari ring mag-avail nito ang K-12 graduates. Kailangan lamang nilang dalhin ang kanilang birth certificate at ang patunay na unang beses pa lang sila mag-a-apply. —LBG, GMA Integrated News"
1,"Dahil isang ""national treasure,"" nais ng ilang mambabatas na muling itayo ang nasunog na Manila Central Post Office (MCPO). Pinabulaanan naman ng lokal na pamahalaan ng Maynila na tatayuan ng ibang proyekto ang nasunog na gusali. Sa video message, sinabi ni Manila Mayor Honey Lacuña, na “heritage zone” ang lugar at idineklarang important cultural property noong 2018 ang kauna-unahang postal office. Dahil dito, sinabi ng alkalde na walang ibang proyekto na maaaring itayo sa lugar, maliban sa MCPO. “Kaya nga po ang pamahalaang lungsod ng Maynila ay makikipagtulungan sa ating national government na maibalik, ma-restore ang dating imprastraktura kung saan nakatayo ang Manila Central Post Office,” ani Lacuña. Una rito, sinabi ng Bureau of Fire Protection na aabot sa P300 milyon ang pinsala sa sunog. Nagsimula ang sunog dakong 11:41 p.m. nitong Linggo at nakontrol ang sunog dakong 7:22 a.m. ngayong Lunes. Sinabi ni Senate President Juan Miguel Zubiri na handang tumulong ang Senado para maibalik ang makasaysayang post office ng Maynila. ""Nakakalungkot talaga ang pangyayari nato kung saan nasunog ang National Post Office natin na kinokonsidera na isa sa mga National treasures at important Heritage sites ng ating lipunan. Sana ma restore po natin ito para maging Museum at part ng National Museum Complex. Tutulong po ang Senado na gawin ito,” ayon sa lider ng Senado sa Facebook post. Sinuportahan naman ni Sen. Sonny Angara, chairman ng Senate Finance Committee, ang pahayag ni Zubiri. Makikipag-ugnayan umano sila sa budget department para makahanap ng pondo upang maibalik sa dati nitong hitsura ang nasunog na gusali. ""Agree it’s a national treasure - designed by national artist Juan Arellano,"" anang senador. Si House Deputy Speaker Ralph Recto, sinabing maaaring kumuha ng pondo mula sa P13 billion Contingent Fund, o sa pondo ng National Disaster Risk Reduction and Management Centre na umaabot pa sa P19.03 bilyon. ""Nandiyan din ang NDRRMC or Calamity Fund, which has a beginning of 2023 available balance of P19.03 billion. The fire which hit this national historical landmark is undoubtedly a certifiable disaster,"" pahayag ng mambabatas sa FB post. ""Under RA 10066, or the National Cultural Heritage Act of 2009, 'national historical landmarks, sites or monuments' shall be entitled to 'priority government funding for protection, conservation and restoration,'” dagdag niya. --FRJ, GMA Integrated News"
1,"Kinagiliwan ng netizens matapos matuklasan ng beterinaryo sa kanilang outreach program ang isang lalaking Calico, na pambihirang uri ng pusa. Sa ulat ng 24 Oras Weekend, makikita ang viral na larawan nina Dr. Glenn Albert Almera at ang isang lalaking Calico. Ang mga Calico ay pusang tatlo ang kulay, na karamihan ay puti na may mga batik na may orange at black. Sinabi ni Dr. Almera o Doc Gab na talagang bihirang makakita ng lalaking Calico dahil madalas babae ang mga ganitong pusa. Nakita nila ito sa kanilang programa sa Alabang kung saan nagsasagawa sila ng pagkakapon sa pets. Regular na nagsasagawa ang grupo nina Doc Gab ng low-cost community kapon. — Jamil Santos/DVM, GMA Integrated News"
1,"Nauwi sa pag-aresto ang ginawang pagtulong ng mga pulis sa isang babae na nahulog mula sa motorsiklo sa Las Pinas City nang may makitang baril at ilegal na droga sa kaniyang bag. Sa ulat ni Jhomer Apresto sa Super Radyo dzBB nitong Biyernes, sinabing angkas ang babae sa isang motorsiklo na dadaan sana sa lugar na mayroong Oplan Sita ng mga pulis sa Padre Diego Cera Avenue sa Barangay Pulanglupa Uno. Ayon sa Southern Police District, pinara ng mga pulis ang motorsiklo pero sa halip na tumigil ay biglang nagmaniobra at humarurot palayo na dahilan para mawalan ng balanse ang angkas niyang babae at mahulog. Babae na nahulog sa isang motorsiklo, nahulihan ng baril at iligal na droga sa Las Piñas City. | via @jhomer_apresto pic.twitter.com/JNz9kKSAZT  Naiwan ang naturang babae na kinilalang si Maricel Pultura, habang tumakas naman ang rider na nakilala lang sa alyas na, ""Lolong."" Tinulungan umano ng mga pulis si Pultura na tumayo pero tinangka raw nitong umalis kaagad. Kaya naghinala ang mga awtoridad at sinuri ang laman ng dala nitong sling bag at nakita ang kalibre .45 na baril, hinihinalang shabu, at cash na halos P31,000. Hindi nagbigay ng pahayag ang suspek, habang hinahanap naman ang nakatalas na rider.--FRJ, GMA Integrated News"
1,"Arestado ang isang lalaki matapos siyang magpanggap na tauhan ng Metropolitan Manila Development Authority (MMDA) para sa kaniyang pangingikil sa Cubao, Quezon City. Sa ulat ni James Agustin sa Balitanghali nitong Biyernes, makikita ang pagdakip sa lalaki ng mga tauhan ng (Criminal Investigation and Detection Unit) ng QCPD matapos niyang tanggapin ang napagkasunduang halaga. Inireklamo siya ng may-ari ng isang van na na-impound noong nakaraang buwan dahil colorum umano ito. Kinausap ng suspek ang may-ari, na humingi ng P50,000 para sa pag-release ng sasakyan. Lumabas sa imbestigasyon ng QCPD na hindi ito ang unang beses na nadawit sa modus ang lalaki. Nahaharap ang suspek sa reklamong robbery-extortion at usurpation of authority. Sinubukan ng GMA Integrated News na kunan ng pahayag ang lalaki, na hindi humarap sa media. --Jamil Santos/FRJ, GMA Integrated News"
1,"Nabisto ng mga awtoridad ang mahigit P19 milyon halaga ng hinihinalang shabu sa bagaheng anim na buwan nang abandonado sa Ninoy Aquino International Airport (NAIA). Sa ulat ng Unang Balita nitong Huwebes, sinabi ng Philippine Drug Enforcement Agency (PDEA) na nakapangalan ito sa isang Ugandan na dumating sa bansa noong Disyembre ngunit hindi pinapasok kaya pinabalik sa kaniyang country of origin. Nagmula sa Addis Ababa sa Ethiopia ang bagahe at nakarating sa Pilipinas sa connective flight galing sa Bangkok, Thailand. Nakikipag-ugnayan na ang PDEA sa Bureau of Customs sa pag-inspeksiyon ng iba pang bagahe. Iimbestigahan din kung bakit hindi pinapasok ang Ugandan sa bansa. —LBG, GMA Integrated News"
1,"Pahirapan ang pagsagip sa isang tow truck driver na naipit nang dumausdos ang hinihilang trailer truck sa Buendia flyover sa Pasay City habang sugatan rin ang driver ng trailer truck. Sa ulat ni Nico Waje sa Unang Balita nitong Martes, nangyari ang insidente pasado 10 p.m. ng Lunes nang hindi kayanin ng dalawang tow truck ang trailer truck at madikdik sa gilid ng flyover. Naipit ang dalawang paa sa nawasak na tow truck ng driver na si Angel Baniqued. Hinang-hina ang biktima nang abutan ng MMDA Road Emergency Group at Pasay City Rescue Team. Sinabi ng MMDA Constable na first responder sa aksidente na 2 p.m. pa ng Lunes tumirik ang trailer truck. Ipinagtaka ng traffic enforcer ng Pasay kung bakit sa Buendia flyover idinaan ang trailer truck gayung ipinagbabawal ito. Naialis si Baniqued matapos ang halos apat na oras saka siya dinala sa ospital. Isinugod rin sa ospital ang sugatang driver ng trailer truck.—Jamil Santos/AOL, GMA Integrated News "
1,"Isang rider ang patay matapos pagbabarilin ng hindi pa nakikilalang mga salarin sa Novaliches, Quezon City nitong Martes ng madaling araw. Ang mga suspek, ninakaw pa umano ang motorsiklo ng biktima, ayon sa ulat ni James Agustin sa Unang Balita. Mag-aalas-dos ng madaling araw nang mangyari ang insidente sa kahabaan ng Quirino Avenue. Binaril sa ulo ang biktima na napag-alamang 26-anyos, base sa kanyang ID na nakuha ng mga awtoridad. Nakikipag-ugnayan na ang pulisya sa mga kaanak ng biktima. Narekober ng mga pulis ang dalawang basyo ng bala sa crime scene. Ayon sa source na nakausap ng GMA Integrated News, may tatlong suspek na nakasakay sa dalawang motor. Tinangay rin daw ng mga ito ang motor ng biktima at pinalitan ng ibang motor. Tinutugis na ng mga pulis ang mga suspek. Inaalam din ng mga pulis kung nahagip ng CCTV ang mga mukha ng mga salarin. Inaalam pa ng Quezon City Police District ang posibleng motibo ng mga suspek sa krimen. Samantala, dinala na sa Criminal Investigation and Detection Unit ang naiwang motor. —KG, GMA Integrated News"
1,"Labis ang sama ng loob ng isang ina sa kaniyang kumpareng delivery rider na itinuring umano niyang kamag-anak pero nagawa pang gahasain ang kaniyang 15-anyos na anak. Sa ulat ni Emil Sumangil sa GMA News ""24 Oras"" nitong Lunes, sinabing inaresto ng mga awtoridad sa bisa ng arrest warrant sa Pasig ang suspek dahil sa nangyaring panghahalay umano nito sa dalagitang inaanak  noong nakaraang Disyembre. ""Hindi ako makapaniwala sa ginawa nun. Para akong binagsakan ng langit at lupa. Itinuring ko silang  kapatid, kamag-anak,"" ayon sa ina ng biktima. ""Itinuring siyang ama ng anak ko,"" dagdag pa niya. Sinabi pa ng ginang na dagdag na insulto sa kanila ang ginagawang pagtawa umano ng suspek nang isampa nila ang kaso at wala pang arrest warrant na lumalabas. Kuwento ng ginang, inilihim sa kaniya ng anak ang nangyari pero nagdududa na raw siya dahil tila may pagbabago sa ugali nito. Nalaman niya ang nangyari sa anak nang ipatawag siya sa paaralan ng guro ng dalagita. Sinisikap pa ng GMA Integrated News na makuha ang panig ng suspek na nakadetine sa himpilan ng pulisya.—FRJ, GMA Integrated News"
1,"Patay ang isang lalaking sakay ng kotse matapos siyang pagbabarilin ng salarin na bumaba naman mula sa isang SUV sa Sta. Cruz, Manila. Sa ulat ni Jamie Santos sa GMA News ""Saksi"" nitong Biyernes, makikita sa kuha ng CCTV camera, na sumakay sa driver side ng nakaparadang kotse ang biktima na nakilalang si Ronwaldo Lapidario. Maya-maya pa, isang puting SUV ang biglang tumigil sa tabi ng kotse. Bumaba ang driver nito at pinagbabaril ang lalaking sakay ng kotse. Napalabas naman mula sa kotse ang isang babae na hindi naman nasaktan. Isinugod sa ospital ang biktima pero binawian din ng buhay. Nakakuha umano ang mga imbestigador ng 11 basyo ng bala mula sa hindi pa tukoy na kalibre ng baril. Ayon sa pulisya, natunton ang SUV na inabandona sa isang bahay sa Quezon City. Personal na alitan ang tinitingnan na anggulo ng mga awtoridad bilang motibo sa krimen. Patuloy ang imbestigasyon at pagtugis ng mga awtoridad ang suspek. --FRJ, GMA Integrated News"
1,"Isa na lang ang natitirang kaso na kailangang lampasan ng nakadetineng si dating Senador Leila de Lima para makalaya. Nitong Biyernes, pinawalang-sala ng korte sa Muntinlupa ang dating mambabatas sa kinakaharap nitong kaso na may kinalaman sa ilegal na droga. Ito na ang ikalawang kaso niya na ibinasura ng korte. “Acquitted,” masayang balita ni Atty. Filibon Tacardon, abogado ni De Lima, sa mga mamamahayag kaugnay sa resulta ng desisyon ng hukom ng Muntinlupa Regional Trial Court (RTC) Branch 204. Sa 39-pahinang desisyon ng korte, sinabing hindi napatunayan ng prosekusyon na sangkot sa kalakalan ng ilegal na droga sa New Bilibid Prison (NBP) sa Muntinlupa si De Lima, at ang kapuwa nito akusado na si Ronnie Dayan, na dati niyang bodyguard. Bagaman napatunayan umano ng prosekusyon na talamak ang kalakalan ng ilegal na droga sa piitan, bigo naman silang patunayan ang pagkakasangkot dito nina De Lima at Dayan dahil na rin sa ginawang pagbawi ni dating Bureau of Corrections (BuCor) chief Rafael Ragos, sa kaniyang testimonya na nagdidiin noon sa dalawa sa kaso. Binati naman ni Justice Secretary Jesus Crispin Remulla si De Lima sa naging pasya ng korte. ""The rule of law has prevailed, and it just points out to us that the independence of the judiciary is a basic foundation of our democratic system,"" sabi ng kalihim sa ambush interview. ""It’s good. It’s good for us. It just proves that things are working in our country,"" ani Remulla. Inihayag naman ni Executive Secretary Lucas Bersamin na dapat igalang ang desisyon ng korte. “Si Senator De Lima, that’s another victory in her camp. That is justice system working,” sabi ni Bersamin, na dating chief justice. Pebrero 2017 pa nakadetine si De Lima sa Camp Crame matapos kasuhan dahil sa alegasyon na nakinabang siya sa kalakalan ng ilegal na droga sa NBP noong nakaupo pa siyang kalihim ng DOJ. Noong Mayo 2022, binawi ni Ragos ang kaniyang testimonya, na sinabi niyang nagdala siya, at kaniyang tauhan na si Jovencio Ablen Jr., ng P5 milyon sa bahay ni De Lima sa Parañaque City noong 2012, bilang bahagi sa kita sa kalakalan ng droga sa NBP. Ayon sa desisyon ng korte, sa naturang testimonya, tanging si Ragos lang ang may personal na kaalaman sa pinagmulan ng pera. “Under the circumstances of this case, the testimony of witness Ragos is necessary to sustain any possible conviction. Without his testimony, the crucial link to establish conspiracy is shrouded with reasonable doubt,” paliwanag sa desisyon. “Hence, this Court is constrained to consider the subsequent retraction of witness Ragos. Ultimately, the retraction created reasonable doubt which warrants the acquittal of both accused,” dagdag nito. Pinirmahan ni presiding Judge Abraham Alcantara, ang naturang desisyon. Sa inilabas na pahayag ni Tacardon, tiwala siya na mapapawalang-sala rin si De sa natitira nitong kaso na isinampa ng dating administrasyong Duterte, at makakalaya ang kaniyang kliyente. ""That's already two cases down, and one more to go. I am of course happy that with this second acquittal in the three cases filed against me, my release from more than six years of persecution draws nearer,"" ani Tacardon. Nagpasalamat naman si De Lima sa mga sumusuporta at nagdarasal para sa kaniyang kalayaan. “Sa huli, tayong lahat na lumaban para manaig ang katarungan ngayong araw na ito ang nagwagi, gaano man tayo sinubukang durugin at patahimikin ng mga lumapastangan sa ating bayan,” sabi ng dating senador. “Sa pagkamit ko ng hustisya sa araw na ito, malinaw sa akin na hindi rin ito ang katapusan. Tuloy ang aking laban,” dagdag ni De Lima. Nakabinbin sa Muntinlupa RTC Branch 256 ang natitirang kaso ni De Lima, kung saan naghain din ang kampo ng dating senadora na makapagpiyansa para sa pansamantalang paglaya.--FRJ, GMA Integrated News"
1,"Hindi sigurado ang Filipino cue artist at sports legend na si Efren 'Bata' Reyes kung muli pa siyang sasali sa susunod na Southeast Asian Games matapos siyang maagang matanggal sa biennial meet na ginaganap ngayon sa Cambodia. “Hindi ko alam,” tugon ng 68-anyon na billiard legend nang tanungin sa posibilidad na lumaban pang muli sa SEA Games. Nitong Martes, natalo si Reyes (40-15) kontra sa pambato ng Cambodia na si Woo Donghoon sa round of 16 sa men’s three cushion carom singles. Dahil sa naturang kabiguan kay Donghoon, natigil ang pag-uwi ni Reyes ng medalya sa SEAG mula noong 2019. Ayon kay Reyes, unang beses pa lang niyang nakalaban si Donghoon, na isa sa mga naturalized player ng Cambodia. “Akala ko nung una kayang-kaya ko,” ani Reyes. “Hindi, first time ko lang makalaban ‘tong Cambodia.” Handa umano si Reyes na magparaya sa mga mas batang manlalaro ng national team. “Hindi ko alam pero basta may players na kami na maglalaro ng karambola, papapalit na ako,” saad niya.—FRJ, GMA Integrated News"
1,"Hihilingin ng Department of Justice (DOJ) sa Department of Foreign Affairs (DFA) na kanselahin na ang pasaporte ni suspended Negros Oriental Representative Arnolfo “Arnie” Teves Jr. “When the other charges are filed, we will file for the cancellation of his passport,” sabi ni  DOJ Secretary Jesus Crispin Remulla sa ambush interview nitong Miyerkules. “But effectively, passports can be canceled when there is already a court case, so we will make for the cases to be filed before our courts by the prosecutors, by the panel of prosecutors, before we seek for the cancellation of the passport,” anang kalihim. Una rito, sinabi ni Remulla sa CNN Philippines na posible maihain ng National Bureau of Investigation ang mga reklamo laban sa suspendidong mambabatas sa Lunes. Ngunit ayon kay Remulla, hindi lang isa ang hawak na pasaporte ni Teves. “We can cancel the passport. Pero may hawak na ibang passport 'yan. May hawak pa yan na ibang passport… may hawak pa, ibang nationality, may hawak yan,” sabi ng kalihim sa ambush interview. Tumanggi naman na magkomento sa naturang pahayag ni Remulla ang abogado ni Teves na si Atty. Ferdinand Topacio. “We have no comment on that issue at this time due to lack of information. We hope to be able to release a statement soon,” pahayag ni Topacio sa ipinadalang mensahe sa GMA News Online. Iniuugnay si Teves sa pagpapatay kay Negros Oriental Governor Roel Degamo, at sa siyam na iba pa. Nitong Martes, isiniwalat ni Remulla na nasa Timor-Leste si Teves para humingi ng political asylum. Naglabas naman ng impormasyon kinalaunan ang DFA at sinabing tinanggihan ng Ministry of Interior of Timor-Leste ang hiling ng kongresista. Binigyan umano ng limang araw si Teves para umalis ng naturang bansa o maghain ng apela. Ayon kay Remulla, posibleng nasa Timor-Leste pa si Remulla. “I think he’s still there. Maybe he’s going back to Korea, knowing that the situation that he has been doing. He’s been shuffling between Korea and Cambodia and, I think, Bangkok where many of his people are staying right now,” anang kalihim. “I think that he will just go around these countries while he still has his passport,” dagdag niya. --FRJ, GMA Integrated News"
1,"Nabisto ng mga awtoridad na may lamang dried opium poppy buds ang isang package na idineklarang “cereals” sa Central Mail Exchange Center sa Pasay City. Depensa ng dinakip na consignee, binili niya ang mga “gamot” umano para sa kaniyang sakit sa likod. Sa ulat ni James Agustin sa Unang Balita nitong Miyerkoles, sinabing dumating ang package mula sa Espanya noong Abril 17, na idineklarang cereals na corn flakes. Ngunit nang idaan sa X-ray machine, nagsuspetsa ang mga awtoridad. Nakatakda nang kunin ng consignee ang package Martes ng gabi, ngunit nagsagawa muna ng K-9 inspection sa package at inupuan ng narcotic detection dog. Pagkabukas ng mga awtoridad sa package, tumambad ang nasa limang kilo ng dried opium poppy buds na ipinagbabawal sa bansa. Ayon sa suspek, 15 taon na siyang nakatira sa Dasmariñas, Cavite. Umorder siya ng gamot online noong nakaraang buwan para sa kaniyang sakit sa likod, at nagbayad pa siya ng P10,000. “Nag-order na ako ng panggamot. Hindi ko na alam talaga anong bawal ba dito. Gamot sa sakit sa likod, sabi niya gamot lang. Hindi ko na alam talaga,” sabi ng suspek. Mahaharap ang suspek sa kasong paglabag sa Section IV o importation of dangerous drugs ng Republic Act 9165 o Comprehensive Dangerous Drugs Act. —LBG, GMA Integrated News"
1,"Nasawi ang isang apat na taong gulang na bata habang isa ang sugatan matapos mabangga ng isang pampasaherong bus ang ilang pedestrian sa Commonwealth Avenue sa Quezon City nitong Huwebes ng gabi. Ayon sa ulat ni James Agustin sa Unang Balita nitong Biyernes, patay sa aksidente si John Paul Rendora habang nakaligtas naman ang 12-anyos niyang kapatid na si Kimberly matapos isugod sa ospital. Ayon kay Jesamie Rendora, kapatid ng nasawing biktima, nasa loob siya ng kanilang bahay sa ilalim ng tulay nang makarinig sila ng kalabog. “Ang lakas talaga ng kalabog. ‘Yun pala ‘yung bus na ‘yun sumampa na sa gutter ng tulay. Pagtakbo nila, hindi na nahila ng kapatid ko ‘yung bunso namin, nadali siya ng bus,” ani Rendora. Nanawagan si Judita Pepito, nanay ni Rendora, na panagutin ng driver ang insidente. Wasak din ang isang SUV na huling nabangga ng bus. Binabagtas ng bus ang Commonwealth Avenue patunong Fairview nang mangyari ang aksidente, ayon sa Quezon City Police District Traffic Sector 5. Isa sa mga tinitingnan ng mga awtoridad na dahilan ng aksidente ang human error. Nasa kustodiya na ng mga pulis ang bus driver na si Paul Peñamante, na hindi nagbigay ng pahayag. Mahaharap ang suspek sa reklamong reckless imprudence resulting in damage to property with physical injury and homicide. —Jamil Santos/KBK, GMA Integrated News"
1,"Kinubra na ng isang lalaki na tumaya ng lotto ticket sa Pasay, ang napanalunan niyang premyo na kalahati ng P33 milyon sa Super Lotto 6/49 draw noong March 21, 2023. Ang taya ng lalaki, dalawang pares lang ng kombinasyon na P40.00 ang halaga. Sa Facebook page ng Philippine Charity Sweepstakes Office, sinabing ang lalaking tumaya sa Pasay, ay isa lang sa dalawang nanalo ng jackpot prize sa nasabing draw. Tinayaan naman sa San Mateo, Rizal ang winning ticket na tumama para sa mga numerong 12-29-35-34-13-08. Sinabi umano ng lalaki na dalawang dekada na siyang tumataya sa lotto, at alaga umano niya ang tumamang mga numero. Plano raw ng lalaki na gamitin ang napanalunan para magbayad ng utang, mag-invest sa negosyo at tulungan ang kaniyang pamilya. ""Ito po ay malaking pagbabago sa aming buhay,"" sabi umano ng lalaki sa inilabas na pahayag ng PCSO. Sa ilalim ng Tax Reform Acceleration and Inclusion (TRAIN) Law, kakaltasan ng 20% tax ang jackpot prize. Pinaalalahanan din ng PCSO ang mga nananalo sa lotto na kubrahin ang kanilang premyo sa loob ng isang taon upang hindi ma-forfeite at ilagay sa PCSO Charity Fund na nakasaad sa PCSO Charter. Sa lotto draw nitong Huwebes, Mayo 4, 2023, walang tumama sa Superlotto 6/49, na may premyong P15,840,000.00, at ang lumabas na mga numero ay 33-14-47-13-38-35. Wala ring nanalo sa kasabay nitong draw na Lotto 6/42, na ang lumabas na mga numero ay 06-01-04-11-19-22, at may premyong P28,224,209.80. Sa Biyernes, Mayo 5, 2023, mayroong bola para sa Megalotto 6/45 na ang nakaraang premyo na hindi pa rin tinatamaan ay umabot na sa P169,766,543.20. Ang magiging kasabay nitong draw na Ultra Lotto 6/58 ay inaasahang aabot na rin sa mahigit P100 milyon ang premyo. --FRJ, GMA Integrated News"
1,"Hindi nakapalag ang isang babaeng fixer umano nang arestuhin siya sa Maynila. Sa ulat ni Darlene Cay sa Unang Balita nitong Huwebes, sinabing inereklamo ang suspek ng pangingikil ng isang negosyanteng nagpalakad sa kanya ng permit at dokumento. Nagkasa ang operasyon ang mga tauhan ng Manila Special Mayor's Reaction Team (SMART) at hinuli ang suspek sa aktong pagbibilang ng marked money. Pakilala raw ng suspek na si Melody Larueano na naglalakad siya ng iba't ibang permit at dokumento kapalit ng pera. Nagduda umano ang negosyante dahil nabayaran na niya ang dapat bayaran sa mga dokumento pero wala pa siyang natatanggap na papeles na kanyang ipinalalakad. Humingi pa umano ng karagdagang pera ang suspek sa biktima. Umabot na raw sa P40,000 ang nakuha ng suspek sa biktima na nag-a-apply ng buisness permit. Narekober mula kay Laureano ang anim na ID na may iba't ibang pangalan pero pare-pareho ang litrato. Nagpakilala siya na si Arlyn Dela Cruz, pero na-verify na ng mga pulis na siya si Melody Laureano. Itinatanggi ng suspek ang mga paratang sa kanya. Aniya, ""Nagpa-process po ako ng mga dokumento pero legal naman po. Lahat po ng mga dokumento ay nabi-verify nila mismo kapag nai-release na sa kanila."" Ayon kay Police Maj. Dave Garcia, Deputy Chief, MPD SMART, ""Baka may ka-conive siya kasi paano siya makakuha ng resibo na same yung control number pero iba yung details. Tinitingnan natin yung aspeto na yan kung meron siyang ka-conive dito sa LGU (local government unit)."" Nagpaalala naman ang mga awtoridad na huwag basta magtitiwala pagdating sa mag-aayos ng permit o anumang dokumento. Seguraduhing makikipag-usap lamang sa mga kumpirmadong mga empleyado ng LGU o anumang government agency, ayon sa ulat. —LBG, GMA Integrated News"
1,"Nananatiling mailap ang buwenas sa mga tumataya sa Mega Lotto 6/45 matapos na wala pa ring tumama sa draw nitong Miyerkules ng gabi, Mayo 3, 2023. Sa website ng Philippine Charity Sweepstakes Office (PCSO), nakasaad na walang mananaya ang nakahula sa mga numerong lumabas na 27-40-17-04-15-33. Ang jackpot prize sa naturang draw, umabot na sa P169,766,543.20. Huling tinamaan ng isang mananaya ang Mega Lotto 6/45 noong Marso 6, 2023, na ang lumabas na mga numero ay 26-43-11-18-05-45, at nasa P12 milyon ang premyo. Ginagawa ang pagbola o draw ng Mega Lotto 6/45 tuwing Lunes, Miyerkoles at Biyernes sa ganap na 9 p.m. Samantala, wala ring tumama sa kasabay nitong draw nitong Miyerkules na Grand Lotto 6/55 na ang mga lumabas na numero ay 19-46-03-34-04-28. Umaabot na ang premyo nito sa halagang P50,962,526.40. -- FRJ, GMA Integrated News"
1,"Ikinagulat ng mga tao ang pagtatakbo ng isang street vendor habang hinahampas ang sarili sa harap ng isang restaurant sa Thailand. Ang lalaki na tila sinasapian, inatake pala ng mga bubuyog. Sa ulat ng GMA News Feed, makikita na hinagisan ang lalaki ng puting tela, at doon lamang siya tumigil nang gamitin niya itong pangtalukbong. Pagkalipas ng ilang saglit, pinapasok na ang lalaki sa restaurant. Ayon sa lalaki, ito ang unang beses na hinabol siya ng mga bubuyog sa anim na buwan na niyang pagpapatakbo ng kaniyang stall. Hindi aniya alam ng lalaki na may bahay-pukyutan malapit sa kaniyang puwesto. Dalawang bubuyog lang noong una ang humahabol sa kaniya, hanggang sa dumami ito nang dumami. Natusok din ng mga bubuyog ang asawa ng street vendor na kaniyang katuwang sa pagtitinda. Nang hanapin ng mga awtoridad ang bahay-pukyutan, nakita nila ito na may haba na 15 pulgada, na nasa dormitoryo. Inilipat nila ito sa mas ligtas na lugar. Sinuyod din ng mga awtoridad ang mga kalapit pang lugar gaya ng mga lokal na templo para maialis ang mga natitira pang bahay-pukyutan. Nabigyan agad ng paunang lunas ang lalaki at ang kaniyang asawa. Nagbabala ang mga eksperto na delikado ang “kagat” ng bubuyog sa mga bata at mga taong may allergy. —LBG, GMA Integrated News"
1,"Hinihinala ni Senador Cynthia Villar na may masamang intensyon ang kumuha at nag-upload ng video na nakitang kinokompronta niya ang ilang security guard sa isang subdibisyon sa Las Piñas na nag-viral sa social media kamakailan. Dahil dito, sinabi ng mambabatas sa pulong balitaan nitong Miyerkules, na pinag-aaralan niya ang legal na hakbang na gagawin tungkol sa naturang video. “They planned it but that’s okay with me. Alam mo 'pag ikaw public official, you encounter all these problems and you must accept it. That’s the price you pay for being a public official. You have to accept all these things,” ayon kay Villar. Nangyari ang insidente sa BF Resort Village, na may nakabinbin na kasong isinampa si Villar sa asosasyon dahil tumututol umano ito na sumunod sa ordinansa na nagpapahintulot sa mga residente ng lungsod na dumaan sa kalsada ng subdibisyon sa pamamagitan ng “friendship sticker.”' Ayon sa senadora, nagpalabas ng temporary restraining order ang korte laban sa pasya ng homeowners association. Mula noon, sinabi ni Villar na nagkakaroon na siya ng problema sa homeowners association, na ang pinakahuli ay ang paglalagay ng bakod sa composting facility na itinayo niya. “Recently, they fenced and blocked the access to my composting facility at the river easement along the road in BFRV. That easement, I got [it] when I removed the [informal settlers] about seven years ago,” paliwanag niya. “They don’t want me to build a sidewalk in front of the composting facility. They stopped the entry of the ready-mix bus to bring the ready mix to the sidewalk… They prohibited me from planting trees in the easement area of that composting facility,” patuloy niya. Plano umano ni Villar na magsampa ng dagdag na reklamo laban sa homeowners association. “I have already consulted my lawyers and instructed them to study the appropriate cases and actions in addition to the complaint which they granted me a TRO,” aniya. Hinihintay pa ng GMA News Online ang komento ng BF Resort Village Homeowners Association sa mga sinabi ni Villar. Samantala, sinabi ni Villar na ipinagtataka niya kung bakit paulit-ulit na sinasabi ng isang tauhan na kaniyang kinokompronta na huwag sasaktan ang security guard kaya nakapagsalita ng tungkol sa LGBT. “Eh ang laki-laki niya para masaktan ko siya. There’s something wrong with him. He’s a security guard. He has a gun in his holster. Ano sasabihin ko? Masasaktan ko ba yan? Ang tapang ko naman. Ang laki-laki niya. Ang liit-liit ko. Tapos wala akong baril. Siya ang may baril. Why will I do it?” paliwanag ni Villar. Nitong nakaraang linggo, sinabi ni Villar na walang siyang ginawang masama nang komprontahin niya ang mga security guard na naglagay ng harang sa naturang kalsada. Umabot sa ilang milyong views ang naturang video. —FRJ, GMA Integrated News"
1,"Pinaniniwalaan ng mga siyentipiko na ang 5,000-taong punong kahoy  sa Chile -- na ngayon ay nasa proseso ng pagkilala bilang pinakamatandang puno sa mundo -- ay pwedeng makapagbigay ng ilang mga sikreto ng ating mundo, lalo na kung paano ito nag-a-adapt sa climatic changes dahil sa haba ng  panahong  nabubuhay ang naturang puno. Ayon sa ulat ng Agence France-Presse, malamang malalagpasan na sa edad ng cypress tree na tinatawag sa Chile na ""Great Grandfather"" ang 4,850-anyos na pine tree ""Methuselah"" na nasa California sa United States. Nasa proseso na umano sa pagkilala na pinakamatandang puno sa mundo ang ""Great Grandfather"" tree na may taas na 28 metro at aabot sa 4 metro ang dayametro ng pinakamababang bahagi ng puno, ayon sa AFP. 'It's a survivor': a cypress in southern Chile known as 'The Great Grandfather' could be up to 5,000 years old, making it the oldest known tree in the world Chi//u.afp.com/i6X3 pic.twitter.com/Ymg3wOs5kT Dagdag ng ulat, pinaniniwalaang nagtataglay ang puno ng mga scientific information na maaaring maging susi sa pag-unawa kung paano nakibagay o nag-adapt ang ating mundo sa pabago-bagong klima o climate changes. —LBG, GMA Integrated News"
1,"Isang babae ang sugatan matapos pagbabarilin ng hindi pa nakikilalang mga salarin sa Tondo, Maynila nitong Sabado ng umaga. Nangyari ang insidente sa kanto ng Velasquez at Osorio Streets, ayon sa ulat ni Jhomer Apresto sa Super Radyo dzBB. Base sa inisyal na imbestigasyon ng Manila Police District Station 1, lulan ng isang motorsiklo ang dalawang lalaking bumaril sa biktima. Dinala na sa ospital ang biktima na hindi pa tiyak ang kalagayan. Inaalam pa ng mga awtoridad ang pagkakilanlan ng biktima pati na ang motibo ng mga suspek sa pamamaril dito. Isang babaeng saksi ang kinakausap pa ng mga imbestigador. —KG, GMA Integrated News"
1,"Arestado ang isang lalaking naaktuhang nagnanakaw sa isang gasolinahan sa Quezon City, ayon sa ulat ni James Agustin sa Unang Balita nitong Martes. Kinilala ang suspek na si Fredie Dinopol, na nagtatrabaho bilang foreman sa nire-renovate na convenience store sa nasabing gasolinahan. Isang empleyado ng gasolinahan ang nakakita sa suspek habang isinasagawa ang krimen. Aabot naman sa P774,000 ang perang muntik nang makulimbat ni Denopol, na agad namang naaresto ng mga pulis. Ayon kay Police Captain Jeff Tuyo, deputy station commander ng Novaliches Police, halos isang buwan nang nagtatrabaho sa lugar ang suspek. Aminado naman si Dinopol sa nagawa. Aniya, kailangan niya ng P6,000 para pambayad sa utang. ""Hindi ko napigilan sarili ko kasi nakainom po ako kaya nung time na ano, 'di ko alam na nagawa ko po,"" ani Dinopol. Dagdag pa niya, may problema rin daw siya sa pamilya. Nahaharap si Dinopol sa reklamong robbery. —KBK, GMA Integrated News"
1,"Si Arnold Schwarzenegger na mismo at ang kaniyang team ang kumilos para tapalan ang mga lubak na sakit sa ulo sa Brentwood sa Los Angeles, Amerika. Sa ulat ng Unang Balita nitong Biyernes, sinabing ang Hollywood actor at dating Californian governor na mismo ang tumugon sa reklamo roon tungkol sa mga lubak sa daan. Tinapalan ni Arnold at ng kaniyang team ang mga lubak na ilang linggo nang pasakit sa dumaraang mga motorista. —Jamil Santos/LBG, GMA Integrated News"
1,"Wasak ang isang SUV na iniwasan umano ang isang motorsiklo matapos naman itong sumalpok sa mga concrete barrier sa P. Burgos Avenue sa Maynila. Sa ulat ng Unang Balita nitong Biyernes, sinabing nasa maayos na kalagayan naman ang driver at hindi siya nakainom, ayon sa Manila Risk Reduction Management Office. Kasalukuyang nagsasagawa ng imbestigasyon sa aksidente. —Jamil Santos/VBL, GMA Integrated News"
1,"Nadakip na ng mga pulis ang isa sa dalawang suspek sa magkahiwalay na insidente ng pamamaril sa Balut, Tondo sa Maynila, at nagdulot ng pangamba dahil sa umano'y serial killer. Sa ulat ni Jaime Santos sa GMA News ""Saksi"" nitong Miyerkules, kinilala ang suspek na si Jayjay Martilino, na naaresto sa Purok 4 Barangay 28 sa Caloocan City. Sa paunang imbestigasyon ng mga awtoridad, lumalabas na isang nakakulong sa piitan sa Bicutan, Taguig ang nagbayad at nag-utos umano kay Martilino at sa kasama nito na isagawa ang mga pagpatay. Si Martilino ang suspek sa pamamaril sa isang pedicab driver noong Linggo sa Nepa St. corner Rodriguez sa Balut. Nitong Sabado, isang lalaki rin ang binaril at napatay sa Nepa St. corner Paulino. Kasunod ng dalawang insidente ng pagpatay, lumabas sa social media ang video tungkol sa umano'y ""serial killer"" sa Balut na itinuturo sa isang ""Joel Blondi."" Matapos maaresto si Martilino, nagsagawa ng pulong balitaan ang kapulisan kasama si Manila Mayor Honey Lacuna, para pabulaanan ang kumalat sa social media tungkol sa umano'y serial killer sa Balut. Bukod kay Martilino, iprinisenta rin sa media si Joel Blondi upang linawin na hindi siya suspek sa dalawang nangyaring patayan. Lumutang din ang taong nasa likod umano ng video sa social media na nagbabanta kay Joel Blondi, at isinasangkot siya sa patayan. Sa inisyal na imbestigasyon ng pulisya, sinabi ni Police Colonel Jhun Ibay, Station Commander ng Raxabago MPD Station, na lumalabas na may kaugnayan sa gang war ang nangyaring krimen. Kaalitan umano ni Joel Blondie ang isang ""Jerome"" na nakakulong sa Bicutan na nag-utos umano at nagbayad ng P50,000 kay Martilino para gawin ang pagpatay. Sinabi ni Martilino na malawak ang galamay ng mastermind sa krimen at dinadala lang umano sa kanila ang pera at ""gamit"" para isagawa ang krimen. Tinutugis na ng mga pulis ang kasama ni Martilino na bumaril umano sa biktimang pinaslang noong Sabado. Patuloy pa ang imbestigasyon ng mga awtoridad tungkol sa iba pang kasabwat ng grupo ni Martilino.--FRJ, GMA Integrated News"
1,"Pinangunahan ng real estate tycoon na si Manuel ""Manny"" Villar Jr. ang 14 na Pinoy na nakasama sa  Forbes’ Billionaires 2023 list ng mga pinakamayayamang tao sa mundo. Pang-232 sa listahan ng richest person in the world si Villar, 73-anyos, na mayroong $8.6 bilyon na yaman. Nanguna sa naturang listahan ang luxury goods tycoon na si Bernard Arnault, na mayroong $211-billion net worth. Tinataya ng Forbes na ang real-time net worth ni Villar ay nasa $9 bilyon hanggang nitong April 4, 2023, kaya mas tataas pa sa 215th ang puwesto niya sa listahan ng richest person sa mundo. Ito ang ika-limang sunod na taon na naitala si Villar bilang pinakamayamang Pinoy sa naturang listahan, matapos pumanaw si Henry Sy Sr. ng SM Group, noong 2019. Sumunod kay Villar ang International Container Terminal Services Inc. (ICTSI) chair na si Enrique Razon Jr., na may $7.3-billion net worth, na nasa pang-312 ng listahan ng richest person sa mundo. Nasa ikatlong puwesto ng pinakamayamang Pinoy ang San Miguel Corp.’s (SMC) chairman and president na si Ramon Ang, na umaabot sa $3.4-bilyon ang net worth. Nasa pang-852 siya sa richest person in the world list. Si Henry Sy, Jr, chairman ng SM Prime Holdings at co-vice-chairman ng SM Investments Corp. (SMIC), na may $2.5-billion net worth, ang nasa ika-apat na puwesto sa listahan ng mga Pinoy, at pang-1,217 naman sa world list. Pasok din sina Andrew Tan ( $2.5-billion net worth- pang-1,217); Hans Sy at kapatid niyang si Herbert Sy, at si  Lucio Tan (magkakaparehong $2.4 bilyon ang net worth-pang-1,272); ang iba pa sa magkakapatid na Sy na sina Harley Sy at Teresita Sy-Coson (tig-$2.2 billion-pang-1,368);  gayundin ang kapatid nilang si Elizabeth Sy ($1.9 bilyon-pang-1,575); Lance Gokongwei ($1.4 billion net worth-pang-2,020); Tony Tan Caktiong (may $1.2 bilyon-pang-2,259); at si Iñigo Zobel ($1-billion net worth, pang-2,540). Sa global list na pinangunahan ni Bernard Arnault, na may $211 bilyon na yaman, sumunod sa kaniya sina Elon Musk ($180 bilyon), Jeff Bezos ($114 bilyon), Larry Ellison ($107 bilyon), at Warren Buffett ($106 bilyon). Ayon kay Forbes senior editor Chase Peterson-Withorn, halos kalahati ng nakapasok sa kanilang listahan ay nabawasan ang yaman kumpara noong nakaraang taon. “It’s been another rare down year for the planet’s richest people,” ani Peterson-Withorn. “Nearly half the list is poorer than they were 12 months ago, but a lucky few are billions — or even tens of billions — of dollars richer.” —FRJ, GMA Integrated News"
1,"Natagpuan ang bangkay ng isang lalaki sa loob ng kotse na mahigit dalawang araw nang inabandona sa may Capitol Hills Drive sa Old Balara,  Quezon City. Sa ulat ni Ian Cruz sa Unang Balita nitong Biyernes, sinabing napansin ng ilang TNVS driver na nakaawang ang pintuan sa likod ng sedan at dun na sila kinutuban ng masama. Pahayag ng isang saki na si Wilson Arcilla, ""Tinanggalan ko muna ng alikabok ang windshield at pagsilip ko nakita ko ang isang tao na nakaganun [nakalaylay] ang kamay. Ayon sa isa pang saksi na si Mike Felix, ""Pinunasan ko ng panyo ang likuran na windshield, sinilip ko ang loob at kinatok ko baka magising ang nasa loob. E, wala eh."" Nang rumesponde ang mga taga-barangay at ang mga tauhan ng QCPD, nakumpirmang patay na ang isang lalaki sa loob, na tinatayang mahigit-kumulang 50-anyos na, ayon sa ulat. Kabilang sa mga item na narekober ng mga pulis sa sasakyan ay mga cellphone, gadgets, at iba pang gamit gaya ng mga ID at passport. Pero hindi pa umano masabi ng mga awtoridad kung sa biktima ang mga ito, at kung ano ang sanhi ng kanyang pagkamatay,  dagdag ng ulat. ""Yun ang hihintayin natin sa autopsy na gagawin ng SOCO,"" ayon kay Police Lt. Morgan Aguilar, commander ng QCPD Station 6. Ayon naman sa isang guwardiya na nakatalaga malapit sa lugar, bandang Martes ng gabi nila napansin na nakaparada ang itim na kotse, pero wala naman umano silang narinig na anumang kumosyon. Nakipag-ugnayan na ang mga taga-barangay sa mga kalapit na establisyimento sa lugar upang makakuha ng CCTV footage. —LBG, GMA Integrated News"
1,"Nagliwanag ang kalawakan sa nakamamanghang animo'y pagtatanghal sa kaulapan nang biglang sumabog ang mga makukulay na ilaw sa Northern Finland noong ika-23 ng Marso. Ayon sa tweet ng Agence France-Presse nitong araw ng Linggo, ang indayog ng makukulay na ilaw ay dala ng isang malakas na ""geomagnetic storm"" o magnetic storm. ???? A spectacular display of colourful lights illuminates the skies in Northern Finland caused by a powerful geomagnetic storm. pic.twitter.com/0w8TnFNGJl Ayon sa scientific sources ng Wikipedia, ang magnetic storm ay nangyayari kung magsalubong sa kalawakan ang magnetic field ng mundo at solar wind o bugso ng magnetic particles galing sa araw. Nangyayari ang salpukan ng magneric fields ng mundo at ng araw sa bahagi ng kalawakan ng mundo na tinatawag na magnetosphere. —LBG, GMA Integrated News"
1,"Nasawi ang isang gunrunner umano matapos makipagbarilan sa mga awtoridad sa isinagawang buy-bust operation sa Antipolo, Rizal. Sa ulat ng Unang Balita nitong Biyernes, sinabing hindi pinangalanan ng mga awtoridad ang suspek. Nabawi ng pulisya ang dalawang baril, ilang bala at wallet sa salarin. Bukod sa pagkasangkot umano sa gunrunning, nahaharap din sa reklamong frustrated homicide at serious physical injury sa Quezon City ang suspek. — Jamil Santos/VBL, GMA Integrated News"
1,"Arestado ang isang lalaking nagpaputok ng baril habang nag-iinuman sa Quezon City at nagpakilalang asawa raw ng isang pulis. Hinuli rin ang kanyang kasama matapos pumalag umano sa mga awtoridad nang arestuhin. Sa ulat ng Unang Balita nitong Biyernes ni Jonathan Andal, sinabing sa istasyon na ng pulis nagpalipas ng kalasingan ang dalawang lalaki. Inereklamo ang dalawa na nagpaputok umano ng baril habang nakikipag-inuman sa Barangay Old Capitol Site sa Quezon City. Agad silang naitimbre sa mga pulis at sa barangay kaya inabutan sila habang nasa kalsada pauwi. Si Rickie Cabungcal ang sinabing nagpaputok ng baril na cal. 45. Nakalisensya sa kanya ang baril at meron din siyang permit to carry firearm. Wala siyang pahayag pero ang kanyang pakilala ay asawa raw siya ng isang pulis. Ayon kay Police Lt. Col. Reynaldo Vitto, commander ng QCPD Station 9, ""Dating security guard itong suspek, at mag-a-apply siya na private security."" Limang basyo ng bala ang nakuha sa bahay kung saan sila nag-inuman. Mahaharap si Cabungcal sa mga reklamong  ""indiscriminate firing"" at ""alarms and scandal,"" ayon sa ulat. Posible rin umanong makansela ang kanyang lisensya at 'di na papayagang makapagmay-ari ng baril. Disobedience to person in authority naman ang irereklamo sa kasama ni Cabungcal na pumalag umano sa mga pulis nang arestuhin. —LBG, GMA Integrated News"
1,"Nasabat ng mga awtoridad ang mahigit P3 milyong halaga ng umano'y shabu sa Pasay City, at naaresto ang isang suspek. Sa ulat ng Unang Balita nitong Biyernes, sinabing nakalagay ang umano'y droga sa isang parcel na galing India. Naaresto ang babaeng tumanggap ng parcel na kinilalang si Catherine Amatyagang, alyas ""Ashley Alonzo."" Depensa ng suspek, binayaran siya ng P5,000 para tanggapin ang parcel. Mahaharap ang suspek sa kaukulang reklamo. —LBG, GMA Integrated News"
1,"Walang kongresista na tumutol nang pagbotohan sa plenaryo ng Kamara de Representantes ang rekomendasyon ng House ethics and privileges committee na suspendihin ng 60 araw si Negros Oriental Representative Arnolfo “Arnie” Teves, Jr., dahil sa hindi pagsipot sa kapulungan kahit napaso na ang kaniyang travel authority sa abroad. Sa ginawang botohan, 292 kongresista ang pumabor sa rekomendasyon, at walang tumutol. Ayon sa House ethics and privileges committee, napatunayan na nagkasala si Teves ng “disorderly conduct affecting the dignity, integrity and reputation of the House of Representatives in accordance with the House Rules.” “After thorough deliberation and observation of due process, the committee hereby recommends to the House of Representatives the imposition of penalty of 60 days suspension from the service upon Representative Teves for disorderly conduct,” ayon sa sponsorship speech ng committee report 472, na ginawa ni Rep. Felipe Espares, chairman ng komite. Sa talumpati ni Speaker Martin Romualdez (Leyte), sinabi nito na hindi nila kokonsintihin ang maling asal ng kanilang mga kasamahan sa kapulungan. “Under our leadership, the House will never ever countenance any conduct unbecoming [of] a House member,” ani Romualdez. Una rito, binigyan ng pamunuan ng Kamara ng travel authority si Teves mula February 27 hanggang March 9. Nang mapaso ang travel authority ni Teves, iminungkahi ni Romualdez sa kongresista na umuwi na at harapin ang mga ibinabatong alegasyon laban sa kaniya. Nadadawit ang pangalan ni Teves sa nangyaring pagpatay kay Negros Oriental Governor Roel Degamo noong Marso 4. May reklamo ring isinampa ang pulisya laban kay Teves kaugnay sa hiwalay na insidente ng mga pagpatay sa lalawigan. Pero humiling si Teves kay Romualdez sa ipinadalang sulat na payagan siyang makapag-leave of absence ng dalawang buwan dahil umano sa banta sa kaniyang seguridad. Noong March 15, binigyan ng House ethics and privileges panel si Teves ng limang araw na magpaliwanag at sumipot sa deliberasyon ng Kamara. Itinanggi ni Teves ang mga ibinibintang laban sa kaniya. Sa video message noong Martes, sinabi ni Teves na biktima rin ng sitwasyon. “Ang hinihingi ko lang naman fairness, at hindi yung ididiin yung isang tao. Hinihiling ko rin sana na tingnan ang lahat ng anggulo,” saad ng mambabatas. “Paano natin makukuha ang totoong hustisya dito? Pareho lang kami ng pamilya Degamo na biktima dito. Ginagamit ako ng marami diyan for political milage. Nanawagan ako sa ating mahal na Presidente sobra na yung ginagawa ng ibang tao sa gobyerno sa akin, masyado na nila akong dinidiin, kinakawawa, at inaapi,” patuloy niya. Nitong Miyerkules, hinikayat ni Pangulong Ferdinand ""Bongbong"" Marcos Jr. si Teves na bumalik na sa bansa. ""The only advice I can give to Cong. Arnie is that habang tumatagal ito, mas nagiging mahirap ang sitwasyon. So mas maaga kang makauwi mas marami pang option ang mangyayari. Pero kapag masyadong nang late, mapipilitan na ang gobyerno. We have to move without any discussions with you,"" anang pangulo. — FRJ, GMA Integrated News"
1,"Arestado ang isang lalaki na nangholdap sa isang estudyante sa Maynila. Iniulat ni Darlene Cay sa Unang Balita nitong Miyerkoles na nakilala ng biktima ang suspek, na aminado sa krimen, dahil sa kanyang ngiti at suot. Naging susi umano sa pagkakahuli sa holdaper na kinilalang si Runky Franco, 28-anyos, ang ""hindi malilimutang niyang ngiti,"" ayon sa ulat. Kwento ng biktimang isang college student, pauwi na siya galing school at nag-aabang ng jeep pasado alas-sais Martes ng gabi nang mapinsin niya ang isang lalaki na tumitingin sa kanya. ""Biglang dumikit siya sa bandang tagiliran ko po, then tinutukan na ako ng  baril at nagsalita ng 'holdap'. Sinabihan niya ako na huwag sumigaw o gumawa ng ingay, kundi, ipuputok niya ang baril,"" ayon sa biktima. Sa takot, agad umano niyang ibinigay ang kanyang cellphone. ""Nung malayo-layo na siya sa akin, bigla na lang po niya ako nginitian,"" dagdag ng biktima. Agad na nagsumbong ang biktima sa mga pulis-Maynila, na agad namang  nagkasa ng follow-up operation kasama ang biktima. Naaresto ang suspek wala pang isang oras ang nakalipas. Nakilala ng biktima ang suspek dahil sa kulay ng suot niya at ngiti nito. Nakuha mula sa suspek ang ninakaw na cellphone. Nakuha rin kay Franco ang isang kalibre .38 at dalawang bala. Sa inisyal na imbestigasyon, dati nang nahuli si Franco dahil din sa pagnanakaw. Paiigtingin daw ng mga pulis ang pagbabantay sa lugar. —LBG, GMA Integrated News"
1,"May aasahan na tapyas sa presyo ng mga produktong petrolyo ang mga motorista sa susunod na linggo. Base sa galaw ng merkado sa nakalipas na apat na araw (March 13 to 16), sinabi ng oil industry source sa GMA News Online na posibleng nasa P1.70 hanggang P1.90 per liter ang mabawas sa presyo ng diesel. Habang P1.00 hanggang P1.20 per liter naman ang maaaring maging rollback sa presyo ng gasolina. Nitong nakaraang Martes, March 15, karampot na 10 sentimos bawat litro ang natapyas sa diesel, habang P1 per liter ang inangat ng presyo ng gasolina. Tuwing Lunes karaniwang inaanunsyo ng mga oil industry player ang galaw ng mga produktong petrolyo at ipinatutupad ng Martes. Sa taong ito, P6.70 per liter na ang kabuuang itinaas ng presyo ng gasolina,  habang nagkaroon ng net decrease na P1.00 per liter ang diesel at P1.65 per liter naman sa kerosene. --FRJ, GMA Integrated News"
1,"Arestado ang isang lalaki na isang notorious umanong gunrunner, na may kinabibilangang grupo at sangkot din sa pagnanakaw sa Maynila. Sa ulat ni Darlene Cay sa Unang Balita nitong Biyernes, sinabing isinagawa ng mga taga Manila Police District-Special Mayor’s Reaction Team ang entrapment operation laban kay Babymar Salatandol sa may kahabaan ng Mel Lopez Boulevard. Mapapanood sa video na luminga-linga muna ang suspek mula sa kaniyang barong-barong bago hinarap ang isang police asset na nagpanggap na bibili ng baril. Ilang saglit pa, inilabas na ni Salatandol ang .38 caliber na baril na nakasukbit sa kaniyang baywang. Nang iabot ng asset ang pera sa suspek, sinalakay na siya ng mga operatiba. Ayon sa pulisya, labas-pasok ang suspek sa kulungan at bumabalik sa pagbebenta ng baril. Lumabas sa kanilang imbestigasyon na kasapi ang suspek sa isang gunrunning group, kung saan niya kinukuha ang mga binibenta niyang baril. “Napag-utusan lang po ako sir. Wala lang po kasi akong pambili ng pangkain. Tsaka gipit po kami,” sabi ni Salatandol, na binabayaran ng P200 kada transaksyon. Ito na ang ikaapat na kaso ng suspek, na nakulong na rin noong 2015, 2017 at 2019 dahil sa illegal possession of firearms, robbery-holdup at gunrunning. — Jamil Santos/VBL, GMA Integrated News"
1,"Pinayuhan ni Speaker Martin Romualdez si Negros Oriental Representative Arnie Teves na bumalik na sa Pilipinas at sagutin ang mga alegasyon laban sa kaniya, kabilang ang ilang krimen. Ang kongresista na kasalukuyang nasa Amerika, humiling umano na palawigin ang kaniyang travel authority na napaso na ngayong Biyernes, Marso 10, 2023. Sa pahayag nitong Biyernes, sinabi ni Romualdez na napaso na nitong Biyernes ang travel authority na ipinalabas ng Speaker’s office, na nagpapahintulot sa mambabatas na lumabas ng bansa. “l advise Representative Arnie Teves to come back to the country as soon as possible. His authority to travel to the United States is covered only by the period February 28 to March 9, 2023. Clearly, the travel authority of Representative Teves has expired effective today,” ani Romualdez, lider ng mga kongresista. “His travel outside the country beyond the period mentioned is no longer authorized by the House of Representatives. Makabubuti rin na umuwi si Cong. Arnie para harapin ang pagkakadawit ng pangalan ng kanilang pamilya sa pagkamatay ni Governor Roel Degamo.We all want to hear his side of the story,” dagdag ni Romualdez. Binaril at napatay si Degamo noong Marso 4 sa kaniyang bahay ng mga armadong lalaki. Walong iba pa ang nasawi at 17 ang nasugatan. Ilan sa nadakip na suspek ang nagsabi na isang “Cong Teves” umano ang nag-utos na patayin si Degamo. May isinampa ring kasong murder ang pulisya laban kay Teves kaugnay sa insidente ng patayan noong 2019. Nauna nang iniulat na for medical reason ang pagpunta ni Teves sa Amerika. Nitong Biyernes, sinabi ni House Secretary General Reginald Velasco, na hiniling umano ni Teves sa pamamagitan ng chief of staff nito na palawigin ang travel authority ng kongresista. Pero hindi pa raw matugunan ang naturang kahilingan ni Teves dahil sa kakulangan ng mga impormasyon. “Nakalagay lang sa request ng chief of staff, pinapa-extend yung trip, personal trip ni (Rep. Teves) up to April 9. Tapos nakalagay roon, Europe at saka Asia, Southeast Asia if i’m not mistaken. We cannot act on it 'pag walang specific countries,” paliwanag ni Velasco. Tiniyak naman ni Atty. Ferdinand Topacio sa panayam ng Super Radyo dzBB nitong Biyernes, na hindi magtatago at haharapin umano ng kliyente niyang Teves ang mga alegasyon na ibinabato sa mambabatas. “Ang ina-assure niya po sa akin ay haharapin niya po itong mga kasong ito and titingnan lang po natin kasi masyadong mabilis naman po yung developments,” ayon kay Topacio.-- FRJ, GMA Integrated News"
1,"Timbog ang isang lalaking ikawalo sa most wanted list ng Quezon City matapos ang tatlong buwang pagtatago, matapos gahasain umano ang menor de edad niyang pinsan. Sa ulat ni Nico Waje sa Unang Balita nitong Martes, sinabing tinungo pa ng Quezon City Police ang San Jose del Monte, Bulacan para arestuhin ang suspek, na may dalawang kaso ng rape at acts of lasciviousness. Sinabi ng pulisya na nangyari ang panghahalay umano ng suspek sa kaniyang menor de edad na pinsan noong Disyembre 2022. Namagitan ang kapatid ng suspek, na miyembro ng PNP, at kinumbinsi na sumuko ito. Umamin ang suspek na hinipuan niya ang biktima, pero hindi niya ginahasa. Hindi na nakadalo sa ikatlong hearing ng mga kaso ang suspek kaya tuluyang nasilbihan ng warrant of arrest. —Jamil Santos/VBL, GMA Integrated News"
1,"Timbog ang isang lalaking may kasong pagnanakaw at ang kaniyang transwoman na kasintahan na nakuhanan ng 20 gramo ng shabu sa Pasong Tamo, Quezon City. Sa ulat ni James Agustin sa Unang Balita nitong Huwebes, sinabing isinilbi ng pulisya ang warrant of arrest kay John Kenneth Valera Miyerkoles ng gabi. Naisampa ang kasong pagnanakaw kay Valera Setyembre noong nakaraang taon, matapos pagnakawan ang isang guwardiya ng cellphone. Notorius ding holdaper umano si Valera. Arestado rin ang kaniyang kasintahang transwoman na si Jasper De Guzman, alyas Jasmine matapos makuhanan umano ng droga. Nagkakahalaga ang 20 gramo ng shabu ng P136,000. Patuloy na inaalam ng mga awtoridad kung saan kinukuha ni De Guzman ang droga. Pero ayon sa pulisya, sangkot din si De Guzman sa pambubugaw ng mga menor de edad. Itinanggi ng mga naaresto ang paratang laban sa kanila. Inihahanda na ang mga dokumento para sa return of warrant ni Valera samantalang mahaharap si De Guzman sa reklamong paglabag sa Comprehensive Dangerous Drugs Act. —LBG, GMA Integrated News"
1,"Nasolo ng isang mananaya ang mahigit P50 milyon jackpot prize sa Lotto 6/42 draw nitong Martes, Pebrero 28. Sa Facebook page ng Philippine Charity Sweepstakes Office (PCSO), sinabing nagwagi ang mananaya ng P50,796,013.00 matapos tumumpak sa mga lumabas na numerong 26-14-11-08-07-22. Wagi naman ang 125 mananaya ng second prize na P24,000, habang 4,219 mananaya ang wagi ng P800 para sa third prize. Samantala, walang naka-jackpot sa UltraLotto 6/58 na may premyong P87,542,598. Ang mga lumabas na numero ay 36-49-40-19-15-48. Dalawa naman ang mag-uuwi ng P120,000 bilang second prize. Wala ring tumama sa jackpot ng SuperLotto 6/49 na may premyong P15,840,000, kung saan lumabas ang kombinasyong  22-49-17-29-02-28. Wagi ng P50,000 ang 19 na mananaya para sa second prize. Wala ring tumama ng P3,505,820.12 para sa 6-digit lotto na may kombinasyong 7-5-0-0-5-2. Apat ang nagwagi ng P40,000 para sa second prize.—Jamil Santos/AOL, GMA Integrated News"
1,"Sapul sa CCTV ang maaksyong habulan ng dalawang kotse sa Sampaloc, Maynila. Sa ulat ng Unang Balita nitong Miyerkoles, sinabing bago ang habulan nagkabanggaan na pala ang dalawang kotse. Tumakas umano ang isa kaya nagkahabulan. Sa ulat ni Nico Waje, makikita sa video na hinahabol ng grey  na koste ang isang pulang kotse. Sa isa pang anggulo ng CCTV, nagpang-abot ang dalawang sasakyan at nagkagitgitan. Bumaliktad ang kotseng grey at umikot sa linya ang pulang kotse pero agad naka buwelo saka humarurot paalis. Humabol ang driver ng grey na kotse pagkalabas nito sa bumaliktad niyang sasakyan. Pumasok sa mga eskinita ang pulang kotse hanggang makarating sa G. Tuazon. Dito na siya inabutan ng isang pulis na nakasibilyan na humabol sa kanya. Hinuli ang driver ng pulang kotse. Sa salaysay ang pamilyang may-ari ng grey na kotse, una silang binangga ng pulang kotse sa España Boulevard. Nang kausapin ng may-ari ng grey na kotse ang driver ng pulang kotse, sinabing nanghingi ito ng pasensya kasi may deperensya umano ang kanyang sasakayan. Pinilit umano ng driver ng nakabanggang kotse na iatras ang kanyang sasakyan kahit sinabihang huwag galawin at tatawag muna ng pulis. Hindi umano nagpapigil ang driver ng kotseng pula, umatras saka humarurot hanggang sa magkahabulan. Hinabol na ng anak na lalaki ng may-ari ng kotseng grey ang humabol sa kotseng pula. Kwento naman ng pulis na nakahuli sa suspek na driver, nagkataon na nagbabantay siya sa kanyang restaurant nang mapangsing sira-sira ang humaharurot na kotse. ""Napansin ko may humarurot na sasakyan na parang may mga humahabol. Napansin kong wasak ang bumper niya ... sabi ko baka nakadisgrasya. Pagtapat sa akin, nakita kong may mga humahabol, hinabol ko na rin. Nang ma-corner ... at huminto ang suspek nang matutukan ng baril ng isa pang pulis na kasama sa mga humahabol. Doon na namin napalabas sa sasakayan,"" ayon kay P/Maj. Pidencio Saballo, Jr. Ayon sa suspek na nagpakilala lamang na John, 20-anyos, ""First time kasing nangyari sa akin yun, kaya naguluhan, natakot at gusto ko lang makaalis, pero mali talaga ... what I did."" Ayon sa ulat, walang plaka ang kotse ng suspek at citation ticket lamang ang hawak niya, ibig sabihin umano, hindi pa niya natutubos ang kanyang lisensya dahil sa isang traffic violation. Hawak ngayon ang suspek ng Manila Dustrict  Traffic Enforcement Unit. —LBG, GMA Integrated News"
1,"Nahuli-cam ang malapitang pamamaril sa isang senior citizen sa Malabon City. Ang salarin, unang nakita na palakad-lakad sa lugar habang nakatungkod na tila may inaabangan. Sa ulat ni Mav Gonzales sa GMA News ""Unang Balita"" nitong Lunes, kinilala ang biktima na si Raynold Zuniaga, 68-anyos. Sa kuha ng CCTV camera sa Borja St sa Barangay Baritan, nakita ang salarin na naka-jacket na hoodie na paika-ika kunwari na maglakad at may gamit pang tungkod na tila may inaabangan. Hanggang sa makasalubong na ng suspek ang biktima. At nang sundan na ng suspek si Zuniaga, wala na siyang tungkod. Malapitang pinagbabaril ng suspek sa likod ang biktima. Nang humandusay sa daan si Zuniaga, naglakad lang palayo ang salarin. Ayon sa saksi, hindi residente sa barangay ang biktima at may binibisita lang. Naniniwala naman ang mga awtoridad na hindi pagnanakaw ang motibo sa krimen dahil hindi nito tinangay ang dalang pera ng biktima na may ilang dolyares pa. Patuloy ang imbestigayon ng mga awtoridad.--FRJ, GMA Integrated News"
1,"Anim katao, kabilang ang isang menor de edad, ang nasawi sa nangyaring masaker sa isang bilyaran sa Brazil. Ang ugat umano ng krimen, ang pagkatalo sa laro ng dalawang suspek at kinatiyawan pa umano ng ibang naglalaro. Sa ulat ng GMA News ""Saksi"" nitong Biyernes, ipinakita ang video na tila inipon ng dalawang suspek sa isang lugar ang mga biktima at saka pinagbabaril. Bago ang insidente, napikon umano ang mga suspek sa mga kantiyaw ng iba pang naglalaro matapos silang matalo sa bilyar. Kumuha ng baril ang mga suspek sa kanilang sasakyan at pinagbabaril ang mga biktima. Matapos ang krimen, isa sa mga suspek ang sumuko sa mga awtoridad, habang napatay naman sa operasyon ng militar ang isa pa.--FRJ, GMA Integrated News"
1,"Patay ang isang tricycle driver at ang kaniyang babaeng pasahero matapos silang masalpok ng isang SUV na minamaneho ng isang 18-anyos na estudyante sa Caloocan City. Sa ulat ni Emil Sumangil sa “24 Oras” nitong Biyernes, mapapanood sa CCTV ng Barangay 135 ang salpukan ng tricycle at SUV sa intersection ng General Malvar at Tirad Pass malapit sa EDSA. Tumalsik ang tricycle sa lakas ng impact, humagis ang driver nito at humandusay sa kalsada. Kumabig naman pakaliwa ang SUV at binangga ang nakaparadang kotse sa tabing kalsada. Sa kasawiang palad, napailaliman ng kotse ang nakahandusay na tricycle driver. Nakita sa isa pang anggulo kung paano nagulantang ang mga nakasaksi sa aksidente. Kinilala ang nasawing tricycle driver na si Benjamin Lazaro, 65-anyos, at ang pasahero niyang si Maria Cecilia Chua, 50-anyos, isang public school teacher. Sugatan din ang isang bystander. Kinilala ang driver ng SUV na si John Asher Chua, na sinampahan na ng Caloocan Police ng reklamong reckless imprudence resulting in multiple homicide, physical injuries at damage to property. Ayon sa pulisya, tinapakan ni Chua ang preno, ngunit hindi agad kumagat kaya kinabig niya ang kaniyang kotse. Sakay ni Chua sa SUV ang kaniyang mga kaklase nang maganap ang insidente. Ligtas naman ang mga estudyante. Tumangging magbigay ng pahayag ang driver, samantalang dinala na sa punerarya ang mga nasawing biktima. Nakipag-ugnayan na sa pulisya ang mga kaanak ng mga biktima, at umaasang makakamit ang hustisya. Nangako naman ang Barangay 165 na palalagyan ng humps ang naturang intersection dahil sa dalas ng mga insidente roon. Makalipas lamang ang ilang minuto, dalawang motorsiklo naman ang nagbanggaan. — VBL, GMA Integrated News"
1,"Naging usap-usapan ang American band na Stephen Speaks matapos umanong mag-beating the red light ang nasakyan nilang TNVS, pero hindi na sila tiniketan ng enforcer nang magpa-selfie ito sa kanila. Ang MMDA, iniimbestigahan ang insidente. Kasalukuyang nasa bansa ang Stephen Speaks para magtanghal. Napahalakhak ang netizens sa karanasan ng grupo, pero mayroon ding mga bumatikos dahil hindi iginalang umano ang batas-trapiko sa Pilipinas. Paglilinaw ng Stephen Speaks kalaunan: “Edit - The kid driving us showed the officer on his dash cam that he was clear of the light, someone stopped in front of him and that’s why he didn’t make it all the way through. You all need to chill out, we aren’t criminals here. I saved that kid from a traffic ticket he didn’t deserve. It’s like the replay in a sports game when the referee realizes he saw it wrong. I offered to pay the traffic ticket for the kid, because he didn’t do anything wrong. You haters need to relax.""   Wala pang katiyakan kung saan eksaktong nangyari ang insidente pero pinaiimbestigahan na ito ng MMDA sa Traffic Discipline Office at sa tanggapan ng Assistant General Manager for Operations. “So far hindi malinaw o hindi namin nakita na enforcer ng MMDA ‘yung binabanggit. Kasi tiningnan din namin ‘yung mga social media pages ng aming enforcers. Wala naman so far na nag-post ng selfie sa nasabing banda,” sabi ni Atty. Romando Artes, chairman ng MMDA. Sinabi ng MMDA na wala dapat palusot sa ticket, opisyal man ng gobyerno o sikat. “Hindi po free ticket o free pass ang kasikatan, posisyon sa pamahalaan o koneksiyon para hindi matiketan ang isang driver sa pag-violate ng traffic law,” sabi ni Artes. Nadismaya si Artes sa post ng banda dahil tila hinihikayat aniya nito ang mali. Sa pahayag ng banda na ibinigay sa GMA Integrated News, nag-sorry ang banda sa post at mali raw ang mga pinili nilang salita. Iginagalang din nila ang mga awtoridad sa Pilipinas at magsisilbi itong leksiyon sa kanila. — Jamil Santos/VBL, GMA Integrated News"
1,"Labis na ikinatuwa ng mga rescuer ang pagkakaligtas nila sa isang babae na 17-anyos na 10 araw na nasa ilalim ng gumuhong apartment building sa Turkey. Ayon sa Reuters, sinabing nakuha ang dalagita sa hilara ng mga apartment building na gumuho sa lalawigan ng Kahramanmaras, batay sa ulat ng TRT Haber. Gabi noong Pebrero 6 nang yanigin ng 7.8 magnitude earthquake ang Turkey at katabi nitong bansa na Syria. Umabot na sa mahigit 41,000 ang naitalang nasawi sa dalawang bansa dahil sa lindol. Mahigit 36,000 sa mga nasawi ay nasa Turkey. Sa footage, makikita na ibinalot sa thermal blanket ang dalagita matapos makuha sa guho at dinala sa ospital. Nitong Miyerkules, pito pa ang natagpuang buhay ng mga rescuer sa Turkey. Itinuturing ding himala ang pagkakaligtas ng isang 62-anyos na diabetic na nanatiling buhay matapos matabunan ng guho sa loob ng 187 oras sa Turkey. Ang isa sa kaniyang naging paraan para mabuhay ang pag-inom sa sarili niyang ihi. Sa ngayon, wala pang naibibigay na datos ang Turkey at maging ang Syria kung ilan pa sa kani-kanilang mga kababayan ang nawawala. Maraming pa ring pamilya ang naghahanap sa kanilang nawawalang mga mahal sa buhay. “I have two children. No others. They are both under this rubble,” saad ni Sevil Karaabdülo?lu, habang hinahalungkat ng mga excavator ang mga malalaking bato at mga bakal mula sa mga gumuhong gusali sa lungsod ng Antakya. Pinapaniwalaan na nasa 650 katao ang nasawi nang gumuho ang Renaissance Residence building nang tumama ang lindol. “We rented this place as an elite place, a safe place. How do I know that the contractor built it this way? ... Everyone is looking to make a profit. They’re all guilty,” ani Sevil. Una nang nangako ang pamahalaan ng Turkey na iimbestigahan ang pagguho ng maraming gusali sa kanilang bansa.--Reuters/FRJ, GMA Integrated News"
1,"Himalang maituturing ang pagkakaligtas ng isang 62-anyos na diabetic na nanatiling buhay matapos matabunan ng guho sa loob ng 187 oras kasunod ng magnitude 7.8 na lindol sa Turkiye. Ang isa sa kaniyang naging paraan para mabuhay, ang inumin ang sarili niyang ihi. Sa ulat ng GMA News Feed, kinilala ang survivor na si Huseyin Berber. Kuwento ni Berber, nasa ground floor siya ng kaniyang bahay nang tumama ang malakas na lindol. Bumagsak ang pader ng bahay ni Berber ma mabuting tumukod sa refrigerator at tukador kaya nagkaroon siya ng espasyo sa ilalim ng guho. “In a second tremor, the ceiling collapsed, but it did not touch me. I immediately slouched, sat down. The wall fell over on to fridge and the cabinet. I was stuck there. There was a rug. I took that and put it over me,” sabi ni Berber. “At that time there was water dripping from somewhere. I saw there was an armchair, I climbed over it, took the rug and sat there and waited,” pagpapatuloy niya. Sa kabutihang palad din, mayroon siya noong dalang bote ng tubig, at nahulog sa kaniyang direksyon ang kaniyang mga gamot sa diabetes. Walang pagkain si Berber at tinipid niya ang hawak na tubig, ngunit naubos din ito makalipas ang ilang araw. “I peed in the bottle and let it rest. I drank it when it got cold. I saved myself with that,” sabi ni Berber. Tinangka ni Berber na sumigaw at humingi ng tulong, hanggang sa maubusan na siya ng boses. Mahigit isang linggong nagtiis is Berber sa napakadilim na espasyo, hanggang sa may makita siyang siwang sa debris. “Finally I saw that hole in the debris. When I heard the sounds (of rescuers), I shouted too. I shouted so loud that they heard my voice. Someone reached their hand out and it met with my hand. After that, they pulled me out from there,” sabi ni Berber. Patuloy na nagpapalakas si Berber sa ospital. Kahit nakaligtas siya, nagbabala ang mga espesyalista na hindi nila nirerekomenda ang pag-inom ng ihi para sa survival dahil mayroon itong toxic substances. Sa pinakahuling tala ng mga awtoridad, lampas 41,000 na ang nasawi sa Turkiye at Syria dahil sa lindol. --Jamil Santos/FRJ, GMA Integrated News"
1,"Patay ang isang mekaniko matapos magulungan ng jeep na kaniyang kinukumpuni sa Makati City, ayon sa ulat ni Nico Waje sa Unang Balita nitong Martes. Sugatan din ang dalawang iba pa dahil sa insidenteng naganap sa Zanzibar Street sa Barangay San Isidro. Kinilala ang nasawing biktima na si Dennis Magaso. Itinakbo pa si Magaso sa ospital dahil sa matinding pinsala sa katawan pero namatay din siya kalaunan. ""Simula dito sa lungs medyo talagang lumambot. Lahat nagdurugo kaya hindi nakayanan ng kuya ko. Doon siya nag-give up,"" ani Arlene Magaso, kapatid ng biktima. Sugatan din sa insidente ang ina ni Magaso na nagtitinda malapit sa jeep at isa nilang kapitbahay. Humihingi ng tulong-pinansiyal ang pamilya ni Magaso para pambayad sa ospital. —KBK, GMA Integrated News"
1,"Nadakip at umamin ang isang taxi driver kaugnay sa pagkawala ng dalawang biktima na kinalaunan ay magkahiwalay na natagpuan patay sa magkaibang lugar. Ang isa sa mga biktima, isang lola sa Quezon City. Ayon sa Quezon City Police District (QCPD) nitong Lunes, kinilala ang Criminal Investigation Unit (CIDU) ang suspek na si Mark Anthony Valera Cosio, o “Mac Mac,” isang taxi driver na residente sa Barangay Talipapa, Quexon City. Naging biktima ng suspek ang 79-anyos na lola na si Edilbertha Borruel Gomez at si Maria Cristina dela Cruz Capistrano. Ayon sa pulisya, natukoy ang pagkakakilanlan ni Cosio sa tulong ng CCTV footage. Nauna nang naaresto si Cosio sa isang buy-bust operation sa Barangay Sauyo noong Pebrero 3. May impormasyon ang pulisya na sangkot umano ang suspek sa gun running, drug pushing, kidnapping, at pagbebenta ng pampasabog. Noong Pebrero 10, umamin umano si Cosio na itinapon nila sa Tanay, Rizal ang katawan ng biktimang si Gomez. Kasama umano niya sa krimen sina Rolando Mosinos Picaña o “Lanlan”, Keith Richard Robosa, at Jimbo Robosa. Noong Pebrero 11, pinuntahan nila ang lugar na sinasabi ng mga suspek at nakita nga doon ang katawan ni Gomez, na iniulat na nawawala mula pa noong Enero 14. Bukod kay Gomez, sila rin umano ang pumatay kay Capistrano, na iniulat naman na nawawala noong Enero 27. Nakita ang katawan nito sa Laug, Mexico, Pampanga noong Enero 29. Sa ulat ni Marisol Abdurahman sa GMA News “24 Oras” nitong Lunes, sinabi ni Cosio, na isinakay niya ang mga biktima sa kaniyang taxi. “Bale wala po, kung sino lang po ang maisakay… ’Pag naibaba ko po ‘yung biktima sila naman kukuha. Bale nakasunod po yung taxi ko dun tapos yung Vios naghatid dun,” paliwanag ng suspek. Patuloy pa ang isinasagawang operasyon ng mga pulisya para maaresto ang iba pang suspek.--FRJ, GMA Integrated News"
1,"Dalawang beses pinabagsak ng dating Pinoy Olympic bronze medalist na si Eumir Marcial ang katunggaling Argentinian boxer na si Ricardo Villalba sa kanilang laban sa Alamodome sa San Antonio, Texas nitong Linggo. Tumagal lang ng dalawang round ang kanilang pagtutuos para ibulsa ni Maricial ang kaniyang ika-apat na panalo bilang professional figther. Nagpakawala ng mga jabs ang 27-anyos na si Marcial sa unang round, at nang makakuha ng tiyempo, dumukot pailalim ng matinding kaliwa sa sikmura ni Villalba na dahilan para ito mapaluhod. Nagawang makaligtas ng Argentinian sa naturang round pero hindi na sa ikalawang round matapos na tumama ang mga suntok ni Marcial sa kaniyang ulo at katawan para muli siyang bumagsak. Nagpasya na ang referee na itigil ang laban pabor sa panalo para sa Pinoy figther. Napaganda pa lalo ni Marcial ang professional boxing record na 4-0 na may 2 knockout, habang 20-8-1 na may 8 knockouts si Villalba. IT'S OVER! Eumir Marcial finishes Ricardo Villalba in the 2nd round ???? Still more to come on the #VargasFoster Prelims on YouTube: https://t.co/laUCKlXnip@lthomasnews pic.twitter.com/VJv6iUrr8m  —FRJ, GMA Integrated News"
1,"Nasaksihan mismo ng NBA legend na si Kareem Abdul-Jabbar ang ginawang pagwasak ni Los Angeles Lakers star LeBron James sa kaniyang all-time scoring record sa regular-season. Sa third quarter ng laban ng Lakers vs Oklahoma City Thunder, bumanat ng 20-foot fallaway shot si LeBron sa harap ng mahigpit na depensa ni Kenrich Williams. Nang pumasok ang naturang tira, naghiyawan na ang mga tao at sandaling itinigil ang laban para kilalanin ang bagong NBA's all-time scoring record na sumira sa 38,387 career regular-season points na hawak ni Abdul-Jabbar. Nasa ringside si Abdul-Jabbar, tumayo at pumalakpak matapos na basagin ni LeBron ang kaniyang record. ""Everybody that has ever been a part of this run with me the last 20-plus years, I want to say thank you so much because I wouldn't be me without all y'all. All y'all helped. All y'all's passion and sacrifices helped me to get to this point,"" sabi ni LeBron. ""And to the NBA to Adam Silver, to the late great David Stern, thank you very much for allowing me to be a part of something I always dreamed about. I would never in a million years dreamt this to be even better than what it is tonight. So (expletive) man, thank you guys,"" patuloy niya. Ilang celebrity ang nanood sa naturang laro kabilang ang tennis legend na si John McEnroe, music stars Jay-Z, LL Cool J at Bad Bunny, aktor na si Denzel Washington at Lakers players Bob McAdoo at James Worthy, at iba pa. Sa bawat laro, kumakamada si LeBron, 38-anyos, ng hanggang 30 puntos. Sa laban nito sa Thunder, kailangan niya ang 36 na puntos para maitala ang bagong record na kaniyang nagawa. Sa pagbilang ng regular-season points, hindi kasama rito ang mga iskor ni sa playoff na umaabot sa 7,631, na pinakamarami rin sa kasaysayan ng NBA. Nakapagtala si LeBron ng 266 career postseason games, at panalo ng apat na NBA championships. Pero sa kabila ng tagumpay ni LeBron, bigo naman ang Laker sa Thunder sa naturang laban nila sa iskor na 133-130.—Field Level Media/Reuters/FRJ, GMA Integrated News"
1,"Sugatan ang isang lalaki matapos siyang pagsasaksakin at pagpapaluin ng tubo ng tatlong lalaki sa Quezon City. Ang ugat umano ng away, selos dahil ka-live in ng biktima ang babaeng dating karelasyon ng isa sa mga suspek. Sa ulat ni James Agustin sa Unang Balita nitong Miyerkoles, ikinuwento ng 52-anyos na si Sonny Raterta na inabutan niyang nagtatalo ang kaniyang live-in partner at dati nitong kinakasama na si Rico Mayo. Lasing umano sina Mayo at ang kasamahan nitong dalawang lalaki. Pinagdiskitahan ng mga suspek ang nakaparadang taxi ng biktima, na kanilang pinagpapalo ng tubo. Nang komprontahin ng biktima, dito na siya pinagpapalo ng mga suspek, na nngyari sa Barangay Maharlika Martes ng gabi. Nagpupunta sa lugar si Mayo tuwing malalasing, kahit na 14 taon na siyang hiwalay sa dating ka-live in. Inihayag ng pulisya na posibleng motibo ang love triangle. Depensa ni Mayo, una siyang pinalo ng bote sa ulo ni Raterta, kaya maging siya ay nagtamo ng sugat. Ayon naman sa dalawang kasamahan ng suspek, tinulungan lang nila ang kanilang kaibigan. Nahaharap ang mga suspek sa reklamong physical injury at malicious mischief. — Jamil Santos/RSJ, GMA Integrated News"
1,"Patay ang dalawang binatilyo sa Quezon City matapos silang malunod sa isang ilog sa Barangay Bagong Silangan nitong Martes. Nakilala ang mga biktima na sina Jobert Ereval, 14-anyos, at Francis Alcala, 13-anyos, ayon sa ulat ni James Agustin sa Unang Balita nitong Miyerkoles. Kuwento ng ama ni Jobert na si Victor Ereval, nagkita pa sila ng kanyang anak bago siya pumasok sa trabaho. Kasama na noon ni Jobert ang kanyang mga kaibigan. ""Pinigilan ko talaga sila. Noong umalis na ako, humingi pa sa akin ng bente [pesos]. Sabi niya, 'Pa, pahingi ng bente, bibili ng kendi.' Sabi ko ibigay mo rin sa mga kapatid mo. Nandyan ang isang daan [piso]. Sabi ko bigyan mo rin mga kapatid mo,"" aniya. Ayon sa taga-barangay, sumama sa picnic si Jobert kasama ang iba pang mga kaibigan. Pero tumakas daw si Jobert, Francis, at isa pang binatilyo upang mag-swimming sa ilog. Una raw nag-dive sa ilog si Francis. Nang tila nalulunod na ito, tinangka siyang sagipin ni Jobert ngunit nalunod din siya. Nakaligtas ang isa pa nilang kaibigan at siya ang tumakbo para humingi ng tulong. Naging pahirapan daw ang paghanap sa mga biktima dahil malakas ang current ng tubig sa ilalim. Maburak din daw ang ilog. Matapos ang isang oras ay nahanap na ang mga bangkay ng dalawang biktima. ""Sobra talaga sakit sa... Hirap tanggapin. 'Di ko alam kung... Asawa ko nga nagkahimatay-matay hanggang sa ano...,"" saad ni Victor, ang ama ni Jobert. —KG, GMA Integrated News"
1,"Dalawang mananaya ang maghahati sa mahigit P73 milyong jackpot prize sa Megalotto 6/45 nitong Miyerkules ng gabi, Pebrero 1, 2023. Sa website ng Philippine Charity Sweepstakes Office (PCSO), nakasaad na ang lumabas na mga numero sa naturang draw ay 37-29-42-21-27-05, at may kabuuang premyo na P73,481,247.20. Samantala, wala namang nanalo sa kasabay nitong Grand Lotto 6/55 draw na may jackpot prize na P29,700,000.00. Ang winning combinations na lumabas ay 40-08-45-06-23-41. Nitong Martes, isang mananaya sa Pateros ang solong nanalo ng P25 milyong jackpot prize sa lotto 6/42. --FRJ, GMA Integrated News"
1,"Higit 200,000 kaso ng physical bullying ang naitala noong nakaraang school year ayon sa Department of Education. Bukod pa diyan ang 7,758 na kaso ng cyber bullying, gender-based bullying na nasa 7,800, at social bullying na umabot naman sa 17,258 ayon sa ulat ni Bernadette Reyes sa '24 Oras'. Pero posibleng mas mataas pa ang aktwal na bilang ng mga kaso dahil mayroon pang mga estudyante na hindi nagsumbong ng mga ganitong uri ng pambu-bully. Nakakagulat din ang numero ng reported suicide cases na nasa 404 at attempted suicide cases na pumalo naman sa 2,147. Binberipika na ng Deped sa ngayon ang mga report na eto. Samantala, nag lunsad na ang DepEd ng helpline para sa mga estudyanteng nakakaranas ng bullying at iba pang uri ng pang-aabuso. Issue din ngayon ang kakulangan ng mga guidance counselors sa mga pampublikong paaralan. ""Nakita nating problema, yung suweldo nila ay 'entry level' na suweldo. Aside from that, yung career progression"", ayon kay DepEd Spokesperson Atty. Michael Poa. —Sherylin Untalan/VL, GMA Integrated News"
1,"Niyanig ng magnitude 6 na lindol ang New Bataan, Davao de Oro nitong Miyerkules ng gabi, ayon sa Philippine Institute of Volcanology and Seismology (PHIVOLCS). Batay sa inilabas na earthquake bulletin, ang sentro ng lindol ay 12 kilometers N 29° E ng New Bataan, Davao De Oro. Isa itong tectonic earthquake sa lalim na 27 kilometer. Unang naitala sa 6.1 ang lakas ng lindol pero ibinaba ng PHIVOLCS sa 6 dakong 6:44 p.m. Ayon sa PHIVOLCS, ramdam ang lindol sa mga lugar ng: Intensity V - New Bataan, Davao de Oro Intensity IV - City of Davao; City of Bislig, Surigao del Sur Intensity III - Damulog, Kadingilan, Kalilangan, Libona, Pangantucan, and Talakag, Bukidnon; City of Cagayan De Oro; Cagwait, at Hinatuan, Surigao del Sur Intensity II - President Roxas, Capiz; San Francisco, Southern Leyte; City of El Salvador, and Villanueva, Misamis Oriental; Aleosan, Antipas, Arakan, Carmen, Kabacan, City of Kidapawan, Libungan, M'lang, Magpet, Makilala, Matalam, Pikit, and Tulunan, Cotabato; City of Koronadal, South Cotabato; Kalamansig, Sultan Kudarat; City of Cotabato Intensity I - Esperanza, and City of Tacurong, Sultan Kudarat. Ayon pa sa ahensiya, batay sa instrumental intensities ay ramdam din ang lindol sa mga lugar ng: Intensity V - Nabunturan, Davao de Oro Intensity III - City of Davao; Kidapawan City, Cotabato; Alabel, Sarangani; Tupi, South Cotabato; Bislig City, Surigao del Sur Intensity II - Cabadbaran City, Agusan del Norte; Libona and Malaybalay, Bukidnon; Don Marcelino, Davao Occidental; Abuyog, Leyte; San Francisco, Southern Leyte; Cagayan de Oro, Misamis Oriental; Malapatan, Glan, and Kiamba, Sarangani; Norala, General Santos City, Koronadal City and Tampakan, South Cotabato; Tandag, Surigao del Sur Intensity I - Alamada, Cotabato; Baybay and Dulag, Leyte; Cagayan de Oro, Misamis Oriental; Maitum, Sarangani; Suralla, Santo Nino, T'Boli, at Tantangan. South Cotabato; Saint Bernard, Southern Leyte; Columbio, Sultan Kudarat; Surigao City, Surigao Del Norte. Sinabi ng PHIVOLCS na inaasahan ang aftershocks at posibleng pinsala na sanhi ng naturang lindol.—FRJ, GMA Integrated News"
1,"Sugatan sa isang tama ng bala sa dibdib ang isang babaeng empleyado ng isang tanggapan na nagsisiyasat sa mga tiwaling opisyal ng gobyerno. Ang biktima, inagawan din ng salarin ng bag na naganap kaninang umaga sa Quezon City. Sa ulat ni JP Soriano sa GMA News “24 Oras” nitong Miyerkoles, ipinakita ang kuha ng CCTV camera dakong 7 a.m. sa tapat ng isang bangko sa kanto ng Cordillera Street at Quezon Avenue. Bumaba ang biktima, mula sa sinakyan niyang tricycle, habang tumigil sa harapan ng tricycle ang nag-iisang salarin na sakay ng motorsiklo. Hindi pa nakakalayo ang biktima nang sundan na siya ng salarin at inagaw ang kaniyang bag. Sinundan ito ng isang putok ng baril na tumama sa dibdib ng biktima. Kaagad na tumakas ang salarin, habang sinubukan pa ng biktima na lumakad pero napahiga na rin siya sa gilid ng bangketa. Anggulong pagnanakaw ang paunang motibong nakikita ng pulisya pero hindi raw nila isinasantabi ang iba pang posibilidad dahil tila sadyang inabangan ng salarin ang biktima. Tinitingnan din ng mga awtoridad kung may kinalaman ang pamamaril sa pagtatrabaho ng biktima sa isang independent agency na nag-iimbestiga ng mga tiwaling opisyal ng gobyerno. Gayunman, sinabi ng QCPD na tagasampa lamang ng mga reklamo ang biktima, at wala sa kaniya ang desisyon ng pagsasampa ng reklamo sa mga sangkot sa katiwalian. Patuloy na ginagamot at inoobserbahan ang biktima sa ospital. Tumangging magbigay ng panayam ang mga nagpakilalang kaanak ng biktima. --Jamil Santos/FRJ, GMA Integrated News"
1,"Arestado ang isang lalaki matapos magpakilalang pulis at tangayin ang pitaka at pera ng isang pedestrian sa Brgy. Pansol, Quezon City. Sa ulat ni James Agustin sa Unang Balita nitong Martes, kinilala ang suspek na si Ronnel Tolentino. Ayon sa pulisya, naglalakad ang biktima nang dumating ang suspek na nakamotor at nagpakilalang pulis. Pinatigil ng suspek ang biktima, sinita, at hinanapan ng ID. Pero nang magpapakita na ng ID ang biktima, dito na kinuha ng suspek ang kaniyang pitaka at pera at tumakbo. Patuloy ang imbestigasyon kung ang suspek din ang nasa likod sa mga insidente ng pagnanakaw noong nakaraang taon. Hindi na nabawi ang pera na ninakaw ng suspek, na nahaharap sa reklamong robbery. ""Wala po ako, sir, alam diyan at hindi ko rin sinabi, at hindi ko rin ginawa 'yan. Hindi ko alam kung bakit ako nadawit sa ganito,"" depensa ng suspek.—Jamil Santos/AOL, GMA Integrated News"
1,"Arestado ang dalawang babae matapos ireklamo ng robbery-extortion ng isang Pakistani sa Makati City, ayon sa ulat ng Unang Balita nitong Lunes. Nasakote sa isang entrapment operation ang dalawang suspek na kinilalang sina Diane Tarala at Meylene Villamil. Batay sa imbestigasyon, ninakaw umano ng mga suspek ang $1,000 ng biktima matapos nilang kaibiganin ito. Kinuha rin daw nila ang mamahaling cellphone ng biktima at ipinatutubos pa sa kaniya. Inamin ni Tarala ang krimen at humingi ng tawad sa biktima. Ayon naman kay Villamil, nabigyan siya ng pera ni Tarala pero hindi niya alam na galing ito sa Pakistani. Nagpasalamat ang biktima sa mga otoridad sa pagkakaaresto sa suspek. —KBK, GMA Integrated News"
1,"Arestado ang isang 22-anyos na lalaki na suspek sa ""bomb threat"" sa Ponciano Bernardo High School sa Cubao, Quezon City. Sa ulat ni Emil Sumangil sa GTV ""State of the Nation"" nitong Biyernes, iprisenta ng pulisya ang sinasabing ipinadalang mensahe suspek sa Facebook page ng nasabing paaralan nitong Huwebes. ""May tinanim ako na bomba sa elementary; sasama tayong mauubos; isang estudyante ako sa ALS; sama-sama tayo; sasabog nasa may bag,"" saad sa mensahe. Sa paggalugad ng explosive ordnance disposal (EOD) at K9 unit ng Quezon City Police District ang eskwelahan, natuklasan nilang false alarm lang ang bomb threat. Gayunman, naantala ang maghapong klase nitong Huwebes na exam week ng paaralan. Ayon pulisya, walang naibigay na rason ang suspek kung bakit niya ginawa ang pananakot. Nais ng pulisya na sampahan ng mas mabigat na reklamo ang suspek bukod pa sa karaniwang Anti-Bomb Joke Law, na may multa lang na P40,000 at parusang limang taong na pagkakakulong.--Jamil Santos/FRJ, GMA Integrated News"
1,"Naaresto ng mga awtoridad ang itinuturong utak ng bolt cutter gang at tatlo niyang kasabwat na sinasabing nasa likod ng pagnanakaw sa kahon-kahon na mga imported na damit na nasa isang bodega sa Maynila. Sa ulat ni John Consulta sa GMA News “24 Oras” nitong Miyerkules, kinilala ang naturang mastermind ng grupo na si Sadic Garangan. Sa kuha ng CCTV, makikita ang grupo na lulan ng isang van at pumarada malapit sa bodega. Napasok nila ang bodega sa pamamagitan ng pagsira sa mga lock gamit ang volt cutter. Sa video, makikita rin na tinanggal ng mga suspek ang recorder ng CCTV sa loob ng bodega, at pagkatapos ay hinakot na nila ang mga kahon na laman ang mga imported na damit. “Bago dumating ang produkto, inaalam na nila kung kailan darating na araw sa Pilipinas ‘yung mga produkto galing Bangladesh. Kapag dumating po sa Pilipinas, natutunton po nila ‘yung bodega kung saan nilalagay  ‘yung produkto,” ayon kay Manila Police District theft and robbery section chief Police Lieutenant Gary Gading. Sa isang entrapment operation, naaresto ang mga tauhan ng MPD ang tatlong suspek, na nagbebenta ng ninakaw na imported na damit. Nadakip naman si Garangan dahil itinago nito sa kaniyang bahay ang 10 kahon ng mga imported na damit. “Nasundan namin itong mastermind dahil doon na mismo dinala niya sa sarili niyang bahay ang sampung box na sinakay niya sa inarkila niyang jeep,” ani Gading. Itinanggi naman ni Garangan ang paratang at sinabing  pinakiusapan lang siya na itago doon ang mga paninda, at bibigyan siya ng pera. “Bigla niya kami pinilit na pinilit, sabi pakitago itong stock, bibigyan ka naming ng porsiyento ng P5,000… lahat-lahat para sa sampung box na tinago sa bahay namin,” depensa pa niya. Sinisikap pang makunan ng reaksyon ang tatlong iba pang naaresto. Nasampahan na ng reklamong paglabag sa Anti-fencing ang tatlong miyembro ng grupo, habang robbery naman ang ikinaso kay Garangan. --Mel Matthew Doctor/FRJ, GMA Integrated News"
1,"Agad na nagsumbong sa mga awtoridad ang isang babae sa Cavite nang malaman niya na may laman na ilegal na droga ang mga ipinadala sa kaniyang mga de-lata ng dayuhang nobyo na nasa Belgium. Ang nobyo, nakilala lang ng babae sa internet. Sa ulat ni Ian Cruz sa GMA News “24 Oras” nitong Lunes, sinabing nalaman ng babae na mahigit 6,000 tableta na ecstasy ang nakalagay sa padala na umaabot ang halaga sa P10.5 milyon. Ayon sa babae, pinadalhan siya ng parcel pagkalipas ng ilang buwang pag-uusap nila ng kaniyang nobyo. “Meron siya sa online dating, tapos naging boyfriend niya isang dayuhan. Nang naging boyfriend niya, in-inform siya na merong package na ipapadala sa kaniya na diumano'y ang laman ay mga goods,” ayon kay Cavite 4th District Representative Elpidio Barzaga Jr. “Eh ‘di ang ginawa niya nang dumating ang notice sa post office kinuha niya. Pagdating sa kanyang bahay na bukod sa mga de-lata may gamot na ipinagbabawal,” saad pa niya. Dahil agad na niyang ipinaalam sa barangay hall ang insidente, sinabi ni Barzaga na naipaabot agad sa mga awtoridad ang insidente dahilan upang hindi na siya sampahan ng reklamo. “Dinala niya sa barangay hall kinausap niya ang barangay captain namin at ang ginawa ng barangay captain. Tumawag na sa kapulisan at nang dumating ang pulis may kasama ng PDEA. Nagbigay babala naman ang kongresista ukol sa online dating. “Para naman magising ang ating mga kababayan na hindi basta basta ang online dating because hindi mo naman talaga alam ang personalidad ng mga makaka-date mo sa online dating,” aniya pa. “They have to properly scrutinize, tingnan nila ang background at tingnan nila kung talagang maayos ang intensyon sa kanila,” giit pa niya.--Mel Matthew Doctor/FRJ, GMA Integrated News"
1,"Isang lalaki ang nasawi matapos malunod sa gitna ng family reunion sa Davao del Sur. Nakilala ang biktima na si Subaldo Beleganio na taga-Kidapawan City, ayon sa ulat ng Unang Balita nitong Lunes. Nangyari ang insidente sa Dagat Beach nitong Sabado. Kuwento ng anak ng biktima, nakita niya ang kanyang ama na tila inatake sa puso habang naliligo sa dagat. Hindi na naisalba ang biktima dahil malalim ang tubig. Naisugod pa sa ospital ang biktima ngunit ito'y dead on arrival. —KG, GMA Integrated News"
1,"Dead on the spot ang isang lalaki matapos siyang pagbabarilin ng hindi pa nakikilalang suspek sa Tondo, Maynila nitong Linggo ng madaling araw. Kinilala ng Manila Police District Station 1 ang 23-anyos na biktima na si Adrian Ochangco, ayon sa ulat ni Jhomer Apresto sa Super Radyo dzBB. Nangyari ang insidente sa Road 10 sa tapat ng Smokey Mountain. Ayon sa pulisya, naglalakad si Ochangco sa naturang lugar nang makarinig ang mga residente ng tatlong sunod-sunod na putok ng baril. Nakita na lamang ang biktima na nakabulagta na sa kalye. Madilim sa lugar at hindi nakita ng mga residente kung sino ang bumaril sa biktima. Sa follow-up report, kinilala ni Jhun Ibay, hepe ng MPD Station 1, ang person of interest sa krimen na si alyas Emeng. Sabi ni Ibay, pinuntahan daw nila si alyas Emeng sa bahay nito pero hindi pa raw umuuwi simula pa ng Sabado ng gabi. Ayon sa panayam ng Super Radyo dzBB sa isang nagngangalang Marjorie, isa sa mga huling nakasama ng biktima, dakong ala-una nitong Linggo ng madaling araw nang magpasama siya sa biktima upang kuhanin ang mga biniling damit sa isang gusali sa Tondo. Hindi raw agad dumating ang biktima dahil nakipag-inuman pa ito sa mga kaibigan. Dakong 2:30 a.m. na sila nagkita at pasado alas-tres na ng umaga nang maghiwalay sila, ayon kay Marjorie. Pero ayon sa tiyahin ng biktima na si Cecilia Acosta, nakita ng kanilang mga kapitbahay na may dalawa umanong lalaki ang sumundo kay Ochangco bago makipagkita kay Marjorie. Makalipas ang ilang oras ay natagpuan na lamang ang kaniyang katawan na nakahandusay sa kahabaan ng Road 10 at may tatlong tama ng bala ng baril sa likuran. Hinala pa ng pamilya ni Ochangco, posible raw na apat silang magkakasama. Ito ay taliwas sa naunang salaysay ni Marjorie na dalawa lamang sila umalis ng biktima. Patuloy pang sinisikap ng mga awtoridad na makahanap ng CCTV footage at testigo para madakip ang suspek sa krimen. —Mel Matthew Doctor/KG, GMA Integrated News"
1,"Patay ang isang 13-anyos na Grade 7 student sa Quezon City matapos na saksakin siya sa dibdib ng kapuwa estudyante na 15-anyos sa loob ng kanilang paaralan. Ang hinihinalang ugat ng krimen, selos. Sa ulat ni Lei Alviz sa GMA News “24 Oras” nitong Biyernes, sinabing nangyari ang krimen sa labas ng silid-aral kaninang umaga. Nagtamo ng saksak sa dibdib ang biktima na idineklarang dead on arrival sa ospital. Naaresto ang suspek at nakuha ang patalim na ginamit sa krimen. Base sa inisyal na imbestigasyon ng pulisya, posibleng selos ang ugat ng krimen. “Parang selos po, ‘yung victim natin parang diniskartehan rin po ‘yung menor de edad na babae,” sabi ni Police Major Don Don Llapitan, Chief, Criminal Investigation And Detection Unit. Pero depensa ng suspek, nangbu-bully umano ang biktima pero hindi nito ipinaliwanag kung paano. Dahil menor de edad pa ito ang suspek, inilagay siya sa kustodiya ng Department of Social Welfare and Development (DSWD). Pero kakasuhan pa rin siya ng murder, at itinuturing child in conflict with the law (CICL). Iimbestigahan din ng pulisya kung paanong naipasok ng suspek ang patalim sa loob ng eskwelahan. “Bago pumasok sa school, dapat chine-check ng guwardya at authorities ng school para ‘di makapasok ‘yung ganyang deadly weapon,” dagdag ni Llapitan. Ikinabahala naman ng Department of Education - National Capital Region (DepEd NCR) ang nangyaring krimen sa eskuwelahan. Tutulungan umano ng ahensiya ang pamilya ng biktima, at magkaroon ng angkop na intervention mechanism para sa suspek upang maipagpatuloy pa rin nito ang pag-aaral. Magkakaloob din umano sila ng stress debriefing ang mga estudyante at guro na nakasaksi sa insidente. --Sherylin Untalan/FRJ, GMA Integrated News"
1,"Asahan ang pagsipa ng presyo sa mga produktong petrolyo sa susunod na linggo, ayon sa oil industry source ng GMA News Online nitong Biyernes. Batay umano sa resulta ng kalakalan sa krudo sa pandaigdigang merkado nitong nakalipas na apat na araw (January 16 to 19), maglalaro umano sa P1.80-P2.00 per liter ang posibleng itaas sa presyo ng diesel. Samantala, mas mataas naman ang inaasahang dagdag sa presyo ng gasolina na nasa P2.40-P2.60 per liter. Karaniwang inihahayag ng oil companies ang price adjustments sa mga produktong petrolyo tuwing Lunes, at ipatutupad ito sa susunod na araw (Martes). Nitong nakaraang Martes, tumaas ang presyo ng gasolina na nadagdagan ng P0.95 per liter, habang P0.50 per liter naman ang iniangat ng diesel. Ngayong taon, P3.10 per liter na ang kabuuang itinaas sa presyo ng gasolina at nagkaroon naman ng net decrease na P0.20 per liter ang diesel. — FRJ, GMA Integrated News"
1,"Isang mananaya ang nanalo ng mahigit P79 milyon matapos tamaan ang mga lumabas na numero sa Superlotto 6/49 draw nitong Huwebes ng gabi, Enero, 19, 2023. Walang kahati sa P79,151,086.60 na premyo ang masuwerteng mananaya, na nakuha ang winning combination na 17-19-31-13-47-34, batay sa resulta ng draw na makikita sa website ng Philippine Charite Sweepstakes Office. Samantala, wala naman nanalo sa kasabay nitong draw na Lotto 6/42, na may kabuuang premyo na P5,940,000.00. Ang lumabas na mga numero ay 23-05-29-01-31-11.-- FRJ, GMA Integrated News"
1,"Sa kulangan ang bagsak ng isang lalaki na nagbanta umano laban sa dati niyang ka-live in na ipakakalat ang maseselan niyang video at litrato kung hindi susunod sa gusto niyang mangyari. Sa ulat ni Bam Alegre sa Unang Balita nitong huwebes, sinabing sa Tipas, Taguig na nasakote ang isang lalaking makikipagkita sana sa dati niyang live-in partner matapos niyang i-blackmail at pagbantaan ang kanyang ""ex"" na ipakakalat ang mga maseselang video at litrato ng biktima kung hindi ito makikipagtalik sa kanya. Pero sa halip na dating ka-live in niya ang dumating sa lugar na pagtatagpuan nila, mga undercover na pulis ang nakikipagtagpo sa kanya sa ikinasang entrapment operation sa Taguig nitong Miyerkoles. ""Itong si victim, nagpunta sa office namin sa ng EDAC, complaining former live-in partner so, allegedly, sometime ago, nag-break up sila and then every time na gusto makipag-sex ni suspek, tine-threaten niya si victim na i-expose ang explicit photos and videos ni victim. Naturally, nagi-give in si victim until such time she can no longer take it,"" pahayag ni Police Captain Michelle Sabino ng PNP Anti-Cybercrime Group (ACG). Nung hindi umano napagbigyan ang suspek kamakailan, nang-hack pa umano ito ng social media account ng anak ng biktima, kung saan siya nag-post ng mapagbantang content. Ititigil lang umano ng suspek ang kanyang ginagawa kung makikipagkita ang biktima. Ito na rin umano ang nagbigay sa mga awtoridad ng oportunidad para sa entrapment ng suspek. Narekober mula sa suspek ang cellphone na ginamit niya sa pangba-blackmail sa biktima. Walang ibinigay na pahayag ang suspek. ""Si suspek will be facing criminal charges for RA 9262 for Violence Against Women and their Children, Bawal Bastos Law, illegal access, grave threat and anti-photo and video voyeurism,"" dagdag ni P/Capt. Sabino. —LBG, GMA Integrated News"
1,"Dalawang sasakyang nirentahan umano at isinanla sa iba ang nabawi ng mga awtoridad sa Laguna. Ang mga suspek, may bago raw estilo sa modus na ""rentangay."" Sa ulat ni Mariz Umali sa GMA News “24 Oras” nitong Martes, sinabing natunton ng Philippine National Police Highway Patrol Group National Capital Region (PNP-HPG-NCR) sa San Pedro, Laguna ang dalawang sasakyang isinangla ng isang dati nang suspek sa modus na rentangay. Minanmanan daw ng awtoridad ang suspek na nakalaya lang matapos nakapagpiyansa. Hindi pa nagpaunlak ng panayam ang pinagsanlaan ng mga sasakyan pero laking gulat daw niya nang ipaalam ng mga pulis na nakaw ang mga sasakyan. Ayon sa ulat, isinanla sa kaniya ang isang itim na sedan sa halagang P200,000 habang ang pulang sasakyan ay isinanla sa halagang P160,000. Hindi raw niya personal na kilala ang suspek at may broker lang daw na nakipagnegosasyon, na hindi na niya ma-contact. Isuko na niya sa mga pulis ang mga sasakyan na isinanla sa kaniya. Ayon sa PNP-HPG, may bagong estilo ang mga suspek para makapambiktima pa rin. “Para maengganyo nila ‘yung kanilang biktima bukod sa isangla ‘yung sasakyan bibigyan pa nila ng 3% na premium ‘yung magrerenta bilang kabayaran du’n sa kanilang isasanlang sasakyan,” PNP-HPG-NCR chief Police Lieutenant Colonel Joel Casupanan. “The following month or day papalitan na naman ng ibang sasakyan papalit-palit ‘yung sasakyan hanggang sa ‘yung ating biktima nagtataka siya bakit ‘yung pinarentahan sa kaniyang sasakyan is from time to time pinapalitan ng suspek,” patuloy nito. Nakikipag-ugnayan na ang PNP-HPG-NCR sa Land Transportation Office para makuha ang mga record ng mga sasakyan para malaman kung sino ang rehistradong may-ari ng mga sasakyan, address at history ng sasakyan. Magiging dagdag ebidensya daw ang mga ito sa isasampang kaso at para tumayo ring complainant laban sa suspek. Pinaalalahan ng mga awtoridad ang publiko magduda sa sobrang babang halaga ng benta, renta, o sangla ng isang sasakyan, lalo kung walang kaukulang dokumento gaya ng orihinal na OR/CR.-- Mel Matthew Doctor/FRJ, GMA Integrated News"
1,"Mabibili ang mga sibuyas na singlaki ng kamao sa halagang P330 hanggang P350 kada kilo sa Pasay Public Market. Sa ulat ni Darlene Cay sa Unang Balita nitong Martes, sinabi ng ilang nagtitinda na imported ang mga ito. Nakuha nila ang mga ito sa Divisoria, pero hindi nila masabi ang eksaktong pinanggalingan ng mga sibuyas. May mga puting sibuyas na rin na matagal nawala sa mga pamilihan. Hinihintay ng GMA Integrated News ang paliwanag at reaksyon ng Department of Agriculture at iba pang ahensya ng gobyerno tungkol sa mga malalaking sibuyas. Malaki na rin ang ibinaba ng presyo ng sibuyas mula P700 noong Disyembre, kaya unti-unti na ring nakababawi ang mga nagtitinda ng gulay. Pero para sa maraming mamimili, mahal pa rin ang kasalukuyang presyo. Inaprubahan nitong Enero ng DA ang pag-aangkat ng sibuyas. Sinabi ni Pangulong Ferdinand Marcos Jr., na tumatayong Agriculture Secretary, na kinailangan na ng Pilipinas na mag-import ng sibuyas. —Jamil Santos/VBL, GMA Integrated News"
1,"Inihayag ni Pangulong ""Bongbong"" Marcos Jr. na bilang bahagi ng kasunduan ng Manila at Beijing, hindi umano pipigilan ng China ang mga Pinoy na mangisda sa kabila ng usapin ng dalawang bansa sa West Philippine Sea. ""Actually, I don't know how the word partnership started to be used. It's really an agreement that you will... that China will not stop our fishermen from fishing,"" paglilinaw ni Marcos sa mga mamamahayag habang patungo sa Davos, Switzerland para dumalo sa World Economic Forum (WEF). Ginawa ni Marcos ang pahayag nang tanungin tungkol sa sinabi noong nakaraang linggo ng nagbitiw na si National Security Adviser Clarita Carlos, na sinusuri ng pamahalaan ang mungkahing partnership ng China sa Philippine fishing villages. ""They (China) will continue to allow our fishermen to fish in the fishing grounds that they have been to, they have used for many generations. That’s it. It's that simple,"" giit ng pangulo. Matatandaan na nagsagawa si Marcos ng three-day visit sa China noong Enero 3 hanggang 5, at kabilang sa mga tinalakay niya kay President Xi Jinping ng China, ang usapin ng mga Pinoy na nangingisda sa West Philippine Sea. Ayon kay Marcos, nangako si Xi na ""that we would find a compromise and find a solution that will be beneficial so that our fishermen might be able to fish again in their natural fishing grounds."" Nagkaroon din umano ng kasunduan ang dalawang bansa na bubuo ng isang communication mechanism sa maritime issues na kabibilangan ng Department of Foreign Affairs (DFA) ng Pilipinas at Ministry of Foreign Affairs ng China. —FRJ, GMA Integrated News"
1,"Dahil sa sobrang lamig, nagyelo ang noodles bago pa man ito makain ng isang netizen sa Yakutia, Eastern Russia. Sa ilang video, na iniulat sa Saksi, mapapanood na tumigil sa ere ang tinidor at noodles, at nanigas din ang sabaw bago pa makain ng netizen. Epekto ng nararanasang Siberian winter ang sobrang lamig sa lugar. Inaasahang babagsak pa sa -52 degrees Celsius ang temperatura sa Yakutia sa mga susunod na araw. —Jamil Santos/LBG, GMA Integrated News"
1,"Inihayag ni Department of Justice (DOJ) Secretary Jesus Crispin Remulla ang posibleng “breakthrough” sa kaso ng 34 na nawawalang mga sabungero dahil sa potensiyal na mga saksi na nakatakda niyang kausapin. Sa ulat ni Saleema Refran sa GMA News “24 Oras” nitong Biyernes, sinabi ni Remulla na maaaring makapagbigay linaw sa mga pagdududa ang posibleng mga saksi na kakausapin niya sa susunod na linggo. “We have one breakthrough coming in the next 10 days,” anang kalihim. “I have a meeting set for next week to discuss with potential witnesses...it would put to rest many of the doubts that we have,” patuloy niya. Sa kabila nito, nilinaw ni Remulla na hindi pa rin magiging madali na matukoy ang utak sa pagkawala ng mga biktima. “The identification of a mastermind is not as easy...because it has to be proven by the same iota of evidence needed especially to convict somebody,” paliwanag niya. Ipinaliwanag din ni Remulla sa pamilya ng mga nawawalang sabungero ang implikasyon sa kaso ng paggamit ng salitang “dead sabungeros” sa halip na ""missing."" “Sa civil code, mayroon tayong na pitong taong nawawala pero hindi ho pwedeng i-apply 'yan sa criminal cases...kasi 'pag sinabi mong missing parang hilaw ang pagtimpla ng kaso na puwedeng i-file,” ani Remulla. Inihayag ng ilang kaanak ng nawawalang mga sabungero na kailangan nilang tanggapin ang masakit na katotohanan sa posibleng sinapit ng kanilang mahal sa bahay. “Kailangan tanggapin ‘yung katotohanan kahit alam na naming niloloko namin ‘yung sarili namin. Pero kailangan nating mag-move on dahil ito na nga eh, ipa-file na ‘yung kaso,” saad ni Butch Inonog, ama ng isa sa mga biktima. “Alam mo mabigyan lang ng magandang resulta itong kaso namin para nang nabuhay ‘yung mga mahal namin sa buhay na hinahanap,” dagdag niya. Isasampa na ng DOJ sa Manila Regional Trial Court ang kaso sa nawawalang si John Claude Inonog at limang kasama niya, na six counts ng kidnapping at serious illegal detention cases laban sa anim na security personnel ng Manila Arena. May hiwalay na kaso na rin na isinampa ang DOJ na kidnapping laban sa tatlong pulis kaugnay naman sa pagkawala ni Ricardo Lasco. Pero nangangamba ang ina ni Lacso sa takbo ng kaso. “Nagkaroon ng dismissal yung mga kapulisan eh baka makawala. Ano ang mangyayari kung wala na sila,” ayon kay Maria Carmelita Lasco, ina ng biktima. Umaasa naman ang pamilya ng mga biktimang sina Neri Anticristo, Kiel Daniel Bohol, Glen Germar, Mark Joseph Ignacio, Romaldo Diano, at Eric Legaspi, na nawawala mula pa noong May 2021 na makakamit pa rin nila ang hustisya. “Napakahirap po ng nararamdaman namin na gusto naming lumaban pero nandyan yung takot, nandyan yung pag-aalala namin sa bawat galaw namin. Tapos pag-aalala namin sa mahal sa buhay. Hirap na po kami,” ani Maria Teresita Japag, asawa ng isa sa mga biktima.—FRJ, GMA Integrated News"
1,"Arestado ang isang lalaki matapos siyang magpanggap na abogado online at tangayan ng P18,000 ang kaniyang biktimang online seller sa Quezon City. Sa ulat ni James Agustin sa Unang Balita nitong Huwebes, kinilala ang suspek na si Ivan Blake Marquez, na nakilala ng biktima noong Disyembre. Unang nagbayad ang biktima ng P6,000 sa suspek. Ilang beses pa silang nagkita sa personal kaya nagbayad muli ang biktima ng P5,000, hanggang sa umabot na ito ng P18,000. Nang i-search sa social media, nadiskubre niyang hindi abogado si Marquez. ""May nakita kaming post na scammer pala siya. Milyon-milyon po ang na-scam niya,"" ayon sa biktima. Ikinasa ng pulisya ang isang entrapment operation, kung saan mag-aabot ng P10,000 ang biktima sa suspek. Mahaharap ang suspek sa reklamong swindling. —LBG, GMA Integrated News"
1,"Nagsauli ng napulot na bagahe ng pasahero na may laman na higit P1 milyon at mamahaling gamit ang isang security guard na nakatalaga sa Ninoy Aquino International Airport. Sa ulat ni Mark Salazar sa GMA News “24 Oras” nitong Martes, sinabing naiwan ng pasahero ang bagaheng noong isang linggo at nadiskubre ito ng aviation security na si Albert Bautista. May laman daw na P1.4 milyon at mamahaling mga gamit ang naturang bagahe. Marami ang humanga sa katapatan ni Bautista, na hindi nagdalawang-isip na isauli ang bagahe. “Hindi po natin kailangang angkinin ang hindi po sa atin… hindi ko po gagawin ‘yon, hindi po ganoon ang pagpapalaki sa amin ng magulang ko,” aniya. Dahil sa kaniyang katapatan, binigyan si Bautista ng commendation letter ni Manila International Airport Authority General Manager Cesar Chong. May ibinigay din sa kaniyang pabuya ang may-ari ng bagahe. “Mineet [mee] niya po ako kahapon doon sa may boarding gate po bandang 1 p.m. doon ko po siya nakausap… nagpapasalamat nga raw po siya dahil sa akin kung ibang tao po ang nakadampot wala na raw po siyang aasahan,” anang guwardiya. Noong 2017, napulot din ni Bautista ang bagahe ng isang dayuhan na panay pera rin ang laman at hindi rin niya pinag-interesan. “Mahirap po talaga ang buhay sa ngayon pero ‘yung mga ganoon hindi po natin kailangan pag-interesan,” saad ni Bautista. --Mel Matthew Doctor/FRJ, GMA Integrated News"
1,"Sinugod ng mga tagasuporta ng natalong kandidato sa pagkapangulo sa Brazil na si Jair Bolsonaro ang Presidential Palace, Korte Suprema at Kongreso nitong Enero 8. Paraan ito ng kanilang pagprotesta sa pagkapanalo ng bago nilang Presidente na si Luiz Inacio Lula da Silva. Sa video ng GMA News Feed, sinabing kinukuwestiyon ni Bolsonaro ang kredibilidad ng electronic voting system sa resulta ng eleksyon na ginanap noong Oktubre 30, 2022. Bagama’t wala siyang maiharap na ebidensiya, maraming tagasuporta niya ang naniniwala sa kaniyang mga paratang. Si Da Silva ay isang dating aktibista at itinuturing na progresibo. Makikita sa mga video footage ang pagsira na ginawa ng mga sumugod na tao sa ilang mga gamit sa loob ng mahahalagang tanggapan sa kanilang bansa. Suot nila ang uniporme ng kanilang national team habang may mga nakalagay na bandila ng Brazil sa kanilang mga balikat. Nagpakawala ng tear gas ang mga pulis para pigilan ang mga ito at inaresto rin ang ilang sangkot sa protesta. Ayon sa mga ulat, nasa 3,000 na katao ang kasama sa riot. Maihahalintulad daw ito sa naging riot sa US Capitol noong Enero 6, 2021, na isinagawa ng mga tagasuporta ni dating Pangulong Donald Trump na nag-udyok din umano sa mga tao na iprotesta ang resulta ng eleksyon nila noon na si Joe Biden ang nanalo at nahalal na pangulo. Pito katao ang nasawi sa naturang riot sa US, kabilang ang ilang first responders. Madalas din ihambing si Bolsonaro kay Trump, na may pagkakapareho ang pananaw at pulitika. Itinuturing na makasaysayan ang pagkapanalo ni da Silva laban kay Bolsonaro. Isa sa mga pangako niya ay pag-isahin ang mga mamamayan ng Brazil na nagkawatak-watak dahil umano sa nationalist populism na ipinairal ni Bolsonaro. Tiniyak din ni Pangulong Da Silva na mananagot ang lahat ng sangkot sa riot.-- Mel Matthew Doctor/FRJ/KG, GMA Integrated News"
1,"Patay ang isang motorcycle rider matapos siyang mahagip ng isang pampasaherong jeepney na biglang dumiretso sa isang ospital sa Sta. Ana, Maynila nitong Linggo. Hindi pa pinapangalanan ng mga awtoridad ang biktima, ayon sa ulat ni Carlo Mateo sa Super Radyo dzBB. Ayon kay Manila Police District (MPD) director Police Brigadier General Andre Dizon, nangyari ang aksidente bago mag-tanghali sa Old Panaderos Street. Tumilapon ang rider matapos siyang mahagip ng jeepney na tumuloy-tuloy sa lobby ng Trinity Woman and Child Hospital. Nasa kustodiya na ng MPD ang jeepney driver. —KG, GMA Integrated News"
1,"Patay ang isang driver na tumalon mula sa naaksidenteng payloader truck matapos siyang magulungan nito sa Lobo, Batangas. Sa ulat ng GMA Regional TV Balitang Southern Tagalog, na iniulat din sa 24 Oras Weekend nitong Sabado, sinabi ng pulisya na nawalan ng kontrol ang truck habang umaakyat sa matarik na kalsada. Dahil dito, tumalon ang driver pero nagulungan siya sa kasamaang palad. Tutulong sa mga bayarin sa libing ang kumpanyang pinagtatrabahuhan ng biktima. — Jamil Santos/DVM, Integrated News"
1,"Patuloy na pinaghahanap ng mga awtoridad nitong Sabado ang isang batang lalaki na pinaniniwalaang nalunod habang naliligo sa creek sa kasagsagan ng ulan sa Araneta Avenue, Quezon City. Sa ulat ni Luisito Santos sa Super Radyo dzBB, kinilala ang biktima na si Abraham Reyes, na napaulat na nawawala Biyernes ng 5 p.m. FOLLOW-UP REPORT: (1/2) Paghahanap sa isa pang bata na pinaniniwalaang nalunod matapos maligo sa creek sa bahagi ng Araneta Avenue sa Quezon City sa kasagsagan ng malakas na pag-ulan kahapon, ipagpapatuloy ngayong araw. | via @luisitosantos03 pic.twitter.com/z8jFjw0cUv Ihininto ng mga awtoridad ang paghahanap kay Reyes Biyernes ng gabi matapos matagpuan ang kaniyang kasama na si Lemuel Evangelista. Naubusan din ng oxygen ang mga tauhan ng Philippine Coast Guard kaya pansamantalang itinigil ang paghahanap kay Reyes. Nahirapan ang PCG sa paghahanap sa mga bata dahil sa dami ng basura sa creek, at kinailangan ng dagdag na pwersa mula sa lokal na pamahalaan ng Quezon City para mabawasan ang mga ito. Binalikan ng mga kasamahan ng mga batang biktima ang creek nitong Sabado, at ikinuwento na naliligo sila sa baha sa bahagi ng N.S. Amoranto nitong Biyernes. Magtatampisaw at magbabanlaw lang sana sila umano sa creek. Naikwento pa ng mga kasamahan ng mga biktima na sumakay pa sila sa isang styrofoam. Pero sa kasagsagan ng malakas na agos ng creek, nabiyak ang styrofoam kaya nalunod at tinangay umano ng malakas na current ang mga biktima kaya hindi na sila natagpuan agad. Bagama't tila nawawalan ng pag-asa ang mga magulang ni Reyes, nagbabakasakali sila na baka napadpad lang ito sa kung saan, o sa posibilidad na lumutang ang katawan nito. Magdamag silang naghintay, naglatag ng banig at natulog sa gilid ng Araneta Avenue para maabangan ang posibilidad na makita ang katawan ng bata. Natagpuan ang unang biktima ilang metro mula sa lugar kung saan siya napaulat na nawawala. FOLLOW-UP REPORT: (2/2) Paghahanap sa isa pang bata na pinaniniwalaang nalunod matapos maligo sa creek sa bahagi ng Araneta Avenue sa Quezon City sa kasagsagan ng malakas na pag-ulan kahapon, ipagpapatuloy ngayong araw. | via @luisitosantos03 pic.twitter.com/nNKHaShNzT WATCH: Muling sinisid ng mga tauhan ng Philippine Coast Guard ang creek sa Araneta Avenue sa Quezon City kung saan pinaniniwalaang inanod ang isang batang nalunod kahapon. | via @luisitosantos03 pic.twitter.com/KAJ8r1KYG5 WATCH: Sinimulan na ang paghahakot ng basura sa creek sa Araneta Avenue sa Quezon City para mapadali ang paghahanap sa isang bata na nalunod kahapon. | via @luisitosantos03 pic.twitter.com/iV4cLypE0L  —LBG, GMA Integrated News"
1,"Pinawi na ni Melvin Jerusalem ang uhaw ng Pilipinas na pagkaroon muli ng boxing world champion matapos pabagsakin ang kalabang Japanese, at sungkitin ang WBO world minimumweight belt sa kanilang sagupaan sa Osaka, Japan nitong Biyernes. Tumagal lang ng dalawang round ang laban ng bagong kampeon na si Jerusalem, 28-anyos, kontra kay Masataka Taniguchi, na idinaos sa EDION Arena sa Osaka. Isang right straight ang pinakawalan ng Pinoy boxer na nagpabagsak sa hometown favorite na si Taniguchi. Sinikap pa ng Japanese fighter na tumayo pero muli siyang bumagsak. Sapat na ito para itigil ng referee ang laban na may official time 1:04 sa second round. Dahil sa panalo, umangat ang kartada ni Jerusalem sa professional record na 20-2 na may 12 knockouts. Habang may 16 wins, 11 KOs at apat na talo si Taniguchi. —FRJ, GMA Integrated News"
1,"Mga empleyado ng offshore gaming company (POGO) at biktima ng kidnap for ransom ang dalawang Chinese nationals na nakita ang bangkay na tadtad ng saksak at nakabalot ng garbage bag sa Imus, Cavite noong nakaraang Mayo. Sa ulat ni Emil Sumangil sa GMA News ""24 Oras"" nitong Biyernes, sinabing natagpuan ang katawan ng dalawang biktima sa ilang na bahagi ng Daang Hari Road, Pasong Buaya I sa Imus noong Mayo 2022. Nakipag-ugnayan ang Imus Police sa PNP Anti-Kidnapping Group, Bureau of Immigration at National Bureau of Investigation, at nakilala ang mga biktima na edad 29 at 34 anyos. Parehong taga-mainland China ang mga biktima at ilang araw nang nawawala bago nakitang patay. Huling nakitang buhay ang mga biktima na lumabas ng isang night club, base sa isang kuha ng CCTV. Ayon kay Police Lieutenant Colonel Jun Alamo, hepe ng Imus Police, may kumausap umano sa dalawa na isang babae. Pagsakay ng sasakyan, nawala na ang mga biktima. Dagdag ni Alamo, nakipag-usap umano ang mga dumukot sa pamilya ng mga biktima na sinasabing nakalustay ng malaking halaga. Sinabi ng pulisya na humingi ng 300,000 Chinese yuan o katumbas ng P2.4 milyon na ransom ang mga dumukot sa mga biktima. Nang mabigong maibigay ang ransom, dito na pinatay umano ang mga biktima. Sa isinagawang imbestigasyon ng pulisya, isang testigo ang nagturo sa puting luxury van na ginamit umano nang itapon ang mga bangkay ng mga biktima. Natukoy na nasa Brgy. Tambo, Parañaque ang driver ng sasakyan na si Mark Anthony Zerudo, na dati nang inimbitahan ng pulisya para magpaliwanag. Nitong Huwebes, sinampahan na si Zerudo reklamong murder. Sinisikap pa ng GMA News na makuha ang kaniyang pahayag. Inaalam pa ang mga kasama umano ni Zerudo sa krimen, habang nailipad na pabalik ng China ang bangkay ng mga biktima.--Jamil Santos/FRJ, GMA Integrated News"
1,"Ibinasura ng Las Piñas Regional Trial Court nitong Biyernes ang kasong illegal drug possession laban kay Juanito Remulla III, anak ni Justice Secretary Jesus Crispin Remulla. Ang abogado ni Juanito, tiwalang maaabusuwelto rin ang kaniyang kliyente sa isa pang reklamo kaugnay sa nabasurang kaso. Sa 34 na pahinang desisyon ng Las Pinas Regional Trial Court Branch 197, nakasaad na walang  malinaw na katibayan na “freely, consciously, and with full knowledge"" ang akusado sa pagtanggap ng nakumpiska umanong ilegal na droga na marijuana. “There is reasonable doubt that the accused received and possessed the parcel delivered to him with the knowledge, consciousness, and awareness that said parcel contained marijuana,” ayon sa desisyon. Hindi rin umano sapat na katibayan na sangkot sa ilegal na gawain ang pagtanggap ng pakete sa isinagawang ""controlled delivery"" ng mga awtoridad. “Unfortunately, apart from showing that the package or parcel was handed to the accused, the prosecution did not present other evidence to show that the former knew that it contained marijuana,” ayon sa korte. Dinakip si Juanito sa tinatawag na ""controlled delivery operation"" na isinagawa ng Philippine Drug Enforcement Agency at Ninoy Aquino International Airport Inter-Agency Drug Interdiction Task Group sa Talon Dos, Las Piñas noong October 11. Naghain ng not guilty plea si Juanito nang basahan ng sakdal sa kasong illegal drug possession. May pagdududa ang korte sa ""identity, integrity, and evidentiary value of the purportedly seized dangerous drugs"" dahil nasabat umano ang pakete noong September 28, 2022, at naipasa sa customs examiner noong October 4. “As to the effect, however, it has put into question the identity, integrity, and evidentiary value of the purportedly seized dangerous drugs. This is especially true when there is nothing in the records that would show how the parcel… was handled, stored, and preserved from the time it was discovered on September 28,” saad sa desisyon. Dumalo sa pagdinig si Juanito, pero hindi na nagbigay ng pahayag matapos pawalang-sala ng korte sa nasabing kaso. Ayon sa isang abogado ni Juanito na si Atty. Pearlito Campanilla, ibinasura ng korte ang kaso laban sa kaniyang kliyente dahil sa usapin ng chain of custody ng ebidensiya. ""Doon po mismo sa mga affidavit of arrest at sa testimony mismo ng mga PDEA agent, inanim nila na nung dumating 'yung parcel sa bahay ni Mr. Remulla, sinabi niya hindi ko ine-expect 'yan,"" ani Campanilla. ""And nung tinanong siya, kilala mo ba ‘yung shipper na si Benjamin Hopman, ang sabi niya, hindi ko kilala 'yan,” dagdag niya. Patuloy pa ni Campanilla, nagpakita umano si Juanito ng ID sa mga awtoridad na nakasaad ang kaniyang pangalan na Juanito Jose Remulla III. Habang ang nakasaad na shipping form ay Jose Juanito Remulla. Ipinahawak umano ng mga awtoridad sa kaniyang kliyente ang kahon bago siya inaresto. ""Hindi pa niya alam kung ano yung nakalagay sa loob ng box, hinuli na siya, inaresto na siya,"" sabi ng abogado. Hihilingin umano nila sa korte na palayain na ang kaniyang kliyente. ""[W]e shall endeavor to immediately secure the release of Joey Remulla from detention. His freedom comes as a matter of course, the logical and legal consequence of his being found innocent,"" ani Campanilla. Tiwala rin ang abogado na mababasura rin ang isa pang reklamo na isinampa laban sa kaniyang kliyente na importation of dangerous drugs at paglabag sa Customs Modernization and Tariff Act na nakabinbin sa Pasay City Prosecutor’s Office. ""There is the remaining matter of the second case filed against him, that is illegal importation but we are confident that the same will be given the same treatment as with this case,"" pahayag nito. —FRJ, GMA Integrated News"
1,"Arestado ang dalawang lalaki matapos umanong manutok ng baril at mangholdap sa labas ng isang mall sa Makati City. Sa ulat ng Unang Balita nitong Biyernes, sinabi na ayon sa mga pulis, kalalabas pa lamang ng biktima mula sa mall nang biglang sumulpot ang mga suspek na nakasakay sa motorsiklo. Tinutukan ng baril at hinodap ang biktima ng isa sa mga suspek. Nakapagsumbong ang biktima sa mga nagpapatrolyang pulis kaya nahabol ang dalawang suspek. Narekober mula sa kanila ang isang baril at dalawang nakaw na cellphone. Sasampahan ng mga reklamong robbery at illegal possession of firearms ang dalawang suspek na hindi nagbigay ng pahayag. —LBG, GMA Integrated News"
1,"Dinakip ang isang Nigerian na miyembro umano ng West African drug syndicate matapos mahulihan ng P5.4 milyong halaga ng samu't saring ilegal na droga sa Pasay City. Sa ulat ni Marisol Abdurahman sa Saksi, sinabing hinuli ang lalaki ng mga tauhan ng Regional Drugs Enforcement Unit (RDEU) ng National Capital Region Police Office (NCRPO). Ayon sa pulisya, tila isang one-stop-shop na ang nangyari dahil iba't ibang klase ng droga ang nakuha mula sa suspek tulad ng shabu, cocaine at ecstasy. Tumangging magbigay ng pahayag ang Nigerian, na nakakulong na ngayon sa detention facility ng RDEU. Nahaharap siya sa paglabag sa Republic Act 9165 o Comprehensive Dangerous Drugs Act of 2002. —LBG, GMA Integrated News"
1,"Inirereklamo ng ilang pasahero ang paiba-ibang singil ng mga bus na bumibiyahe sa EDSA Bus carousel. Sa kabila ito ng fare matrix na inilabas ng Land Transportation Franchising and Regulatory Board (LTFRB). Sa ulat ni Cedric Castillo sa GMA News “24 Oras” nitong Miyerkules, kabilang ang senior citizen na si Tony Dela Cruz ang nagtaka dahil magkaiba ang pasahe na siningil sa kaniya ng nasakyan niyang mga bus. Sinubukan din ng GMA Integrate News na bumiyahe at magkaiba rin ang siningil sa kaniya ng mga bus na sinakyan--papunta at pabalik-- gayung pareho rin lang naman ang distansiya. Ang singil, parehong mas mataas kumpara sa nakasaad sa fare matrix na inilabas ng LTFRB at nakapaskil pa mismo sa EDSA Bus carousel. Pero giit ng isang bus driver na nakausap ng GMA Integrated News, sinusunod nila ang fare matrix ng LTFRB. “Ang masabi ko sa bagong pamasahe, lahat ng konduktor naninibago pa sa pamasahe dahil nag-iba eh,” paliwanag ng driver na Ricky Mercado. Ayon kay LTFRB head technical division Joel Bolano, dapat sundin ng mga bus ang nakasaad sa inilabas nilang fare matrix. “Ang LTFRB po ay naglagay ng mga tarpaulin dyan sa mga bus stations sa EDSA busway para doon sa matrix ng kanilang pamasahe. Makikita mo yung extension to extension kung magkano ang ang babayaran nila,” anang opisyal. Hinikayat niya ang mga pasahero na isumbong sa kanila ang mga bus na hindi susunod para maparusahan. “Ipaabot niyo lang po sa LTFRB sa aming social media account, at sa aming hotline 1342 para ma-address po ng LTFRB at may kaukulang parusa 'yan 'pag may violation sila lalo na sa pamasahe,” dagdag niya. Inihayag naman ng Department of Transportation (DOTr) na muling magkakaroon ng libreng sakay EDSA Bus Carousel ngayong 2023. “Kaugnay nito, nagsasagawa na ng plano ang DOTr at ang Land Transportation Franchising and Regulatory Board (LTFRB) sa muling pagpapatupad ng Service Contracting Program sa bung bansa katuwang ang Local Government Units (LGUs),” ayon sa DOTr. “Mayroong Php 2.16 Billion na pondo para sa Service Contracting Program sa ilalim ng 2023 GAA-Php 1.285 Billion para sa programmed appropriations at Php 875 Million para naman sa unprogrammed appropriations,” dagdag pa sa pahayag. “Hopefully, kung makakahabol ng first quarter the better pero kung sakali baka second quarter,” sabi naman ni Bolano. --FRJ, GMA Integrate News"
1,"Palaisipan pa sa pulisya ang pagkakilanlan ng isang lalaki na sinaksak at natagpuang patay sa isang eskinita sa Quezon City. Sa ulat ni James Agustin sa Unang Balita nitong Miyerkoles sinabing wala nang buhay ang isang lalaking biktima na may mga saksak sa dibdib, leeg, at sa kili-kili. Natagpuan ang hindi pa nakikilalang lalaki ng mga residente sa madilim na eskinita sa Barangay Gulod sa Novaliches. Nakilala lamang sa alyas Cris and biktima na nakasoot ng itim na sando at grey na shorts. May mga tattoo ang biktima sa kaliwang dibdib na may nakasaad na mga pangalang Karl, Joseph, at Maricel. Bukod sa cellphone, wala umanong nakuha na mapagkakilanlan ang biktima na ayon sa mga taga-barangay ay hindi residente sa lugar. Inaalam pa ng pulisya kung sino ang nasa likod ng pananaksak. Hindi pa rin umano malinaw ang posibleng motibo sa krimen. —LBG, GMA Integrated News"
1,"Gutom at pagod ang hinarap ng ilang pasahero sa Ninoy Aquino International Airport (NAIA) matapos ang kanselasyon ng libo-libong flights dahil sa pansamantalang pagsasara ng Philippine airspace kasunod ng aberya sa air traffic system noong Linggo. Sa ulat ni Oscar Oida sa GMA News “24 Oras” nitong Lunes, inihayag ng overseas Filipino worker (OFW) na si Vergel Villamor ang kaniyang pagkadismaya dahil sa halos sampung oras na paghihintay. ""Galing po ako sa bansa na Istanbul… Na-stress na po ako sa kakahintay. Haba ng pila,” sabi niya. Kabilang sa mga apektado ng aberya ang ilang dayuhan na nagbabakasyon sa bansa. Ayon sa datos ng Manila International Airport Authority (MIAA), aabot sa 65,000 na pasahero ang naapektuhan ng kanselasyon ng mga flight. Bagaman naibalik na ang operasyon sa paliparan, 75 flights pa rin ang kinansela nitong Lunes at aabutin pa umano ng halos tatlong araw para maibalik sa normal ang operasyon sa NAIA. Halos 300 flights naman ng Philippine Airlines, Air Asia at Cebu Pacific ang naapektuhan ng kanselasyon noong Linggo, ayon sa kanilang advisories. “Binibigay pa rin natin sa pasahero natin more than above sa itinatalaga ng air passenger bill of rights so binigyan natin sila ng pagkakataon or option to either i-rebook ang kanilng flights sa pinakamalapit na schedule or iconvert nalang to credit account yung kanilang mga flights,” ayon kay Air Asia Spokesperson Carlo Carongoy. Sa ilalim ng Air Passenger Bill of Rights, may karapatan ang mga pasahero na maapektuhan ng force majeure o hindi inaasahang pangyayari tulad ng sakuna at infrastructure failure na mabawi ang kanilang ibinayad sa pamasahe. “Puwede ho silang mag-file ng kanilang hinaing sa civil aeronautics board (CAB)…’yun pong CAB ang mag assess kung talagang may merit at kung magkano yung dapat maging compensation,” Civil Aviation Authority of the Philippines Spokesperson Eric Apolonio said. Patuloy na nakikipag-ugnayan ang Department on Transportation (DoTr) sa mga airline companies at airport officials para sa maayos na pagbabalik ng mga pasahero. Bubuksan din umano ang NAIA runways buong araw para sa nakatakdang maintenance. “Sabi namin sa mga airlines, kung pwede mag operate sila ng mga additional flights or mag-upgrade sila ng mga aircraft…Gawin nilang mas malaki maraming seats para ma-accommodate natin ang maraming pasahero,” said DoTr Secretary Jaime Bautista. Samantala, nagpaabot naman ng tulong ang Department of Migrant Workers sa halos 3,000 OFW na naapektuhan ng flight cancellations.--Sundy Mae Locus/FRJ, GMA Integrated News"
1,"Inutusan ni Pangulong Ferdinand ""Bongbong"" Marcos Jr. ang Philippine Health Insurance Corporation (PhilHealth) na suspendihin ang pagtataas ng premium rate at income ceiling para sa taong 2023, ayon sa Malacañang nitong Lunes. Ang naturang kautusan ay kinumpirma ng Office of the Press Secretary at Office of the Executive Secretary. Sa memorandum na pirmado ni Executive Secretary Lucas Bersamin, nakasaad na ang nakatakdang taas-singil sa premium rate na mula 4% sa 4.5%, at income ceiling na mula 80,000 sa 90,000 para sa taong 2023 sa ilalim ng Section 10 ng Republic Act No. 11223. ""In light of the prevailing socioeconomic challenges brought about by the COVID-19 pandemic, and to provide financial relief to our countrymen amidst these difficult times, please be informed that the President has directed PhilHealth to suspend the abovementioned increase in premium rate and income ceiling for CY 2023, subject to applicable laws, rules, and regulations,"" saad sa memorandum. Ang pagtaas sa singil ay nakapaloob sa Universal Healthcare Law, na nagtatakda na itaas ang PhilHealth contribution rate hanggang maabot ang 5% pagsapit ng 2024. ""The increase in contribution will help fund additional benefits that we are crafting now,"" paliwanag ni PhilHealth spokesperson Dr. Shirley Domingo. Sa naturang kautusan ng pangulo, sinabi ng Department of Health  (DOH) at PhilHealth na magpupulong ang PhilHealth board sa Miyerkules. Ayon sa DOH, ang taas-kontribusyon ay ilalaan sa pagpapalawig ng Universal Health Care Law na awtomatikong nagpapasok sa lahat ng Filipino citizen sa naturang health care system. Kasama sa palalawigin ang mga serbisyong tulad ng free consultation fees, laboratory tests, at iba pang diagnostic services. “The DOH and PhilHealth recognize the suspension is intended to help our kababayans cope with the increasing prices of commodities caused by inflation,” ayon sa pahayag ng dalawang ahensiya. “Such moratoriums in increases in premium contributions have been done in years 2020 and 2021. This was in accordance with directives of the Office of the President, and in recognition of the effects of the pandemic during those years,” patuloy nito. —FRJ, GMA Integrated News"
1,"Magiging masaya ang bagong taon ng dalawang mananaya na mapalad na maghahati sa higit P521 milyong jackpot prize sa UltraLotto 6/58 draw nitong Biyernes ng gabi, Disyembre 30, 2022. Sa website ng Philippine Charity Sweepstakes Office (PCSO), nakasaad na dalawa ang nanalo matapos makuha ang winning combinations na 01-23-15-03-08-05. Umabot ang premyo nito sa kabuuang P521,275,111.60. Wala namang tumama sa kasabay nitong draw na Megalotto 6/45, na ang lumabas na mga numero ay 27-28-40-14-03-34, at may premyong P15,200,497.60.--FRJ, GMA Integrated News"
1,"Arestado ang tatlong lalaki na nagbebenta umano ng mga pinekeng mamahaling relos. Ang mga biktima, bumili raw sa mga suspek para ipang-regalo nitong Pasko. Sa eksklusibong ulat ni John Consulta sa GMA News “24 Oras” nitong Huwebes, nahuli ang mga suspek sa isang entrapment operation na ikinasa ng mga tauhan ng District Special Operations Unit ng Southern Police District. Kumpiskado ang limang luxury watches na dala nila, na kamukhang-kamukha ng orihinal. “Kinokopya nila mismo ‘yung mga original na numero ng mga relong ito. Kahit mag-check ka sa internet, makikita mo na existing talaga ‘yung serial number na ‘yun,” saad ni SPD director Police Brigadier General Kirby John Kraft. Ayon sa ulat, nabisto ang panloloko nang ipatingin at ipa-authenticate raw ng biktima sa luxury watch store ang dalawang unang biniling relos. May iba pa raw nabiktima ang mga suspek sa Metro Manila at Bulacan, na bumili para ipang-regalo sana ngayong Pasko. “Sa mga nabiktima po ng grupong ito ay maaari po kayong tumungo dito sa SPD [para] madagdagan po ang kinakaharap nilang kaso,” ani Kraft. Patuloy na sinisikap ng GMA Integrated News na makuha ang panig ng mga suspek, na nahaharap sa paglabag sa Intellectual Property Code at estafa.--Mel Matthew Doctor/FRJ, GMA Integrated News"
1,"Matapos ang pagdiriwang ng Pasko ng ilang kababayan sa Rizal Park o Luneta sa Maynila nitong Linggo, maraming basura naman ang nakitang nagkalat sa lugar. Hile-hilera ng basura ang nakitang naiwan sa kalsada, ayon sa ulat ni Nico Waje sa Unang Balita ng GMA Integrated News nitong Lunes. Isa si Mang Rolando sa mga mangangalakal na matiyagang hinalukat ang mga basura at inayos ito para dadakutin na lang ng mga basurero. Kapag may pakinabang pa ay itinatabi niya ang mga napulot niya. Ilan sa mga naitabi ni Mang Rolando ang mga karton, plastic cups at plastic bottles. Maibebenta raw ng P3/kilo ang mga karton, P16/kilo ang mga plastic cup, at P18/kilo ang mga plastic bottle. Ang kikitain naman niya sa pagbebenta ng mga ito ay malaking tulong daw sa pangkain nila sa araw-araw. Nitong Lunes inaasahang hahakutin na ng mga garbage truck ang mga basura. Nitong Linggo, Araw ng Pasko, 43,000 na ang naitalang bumisita sa Luneta bandang alas-dos ng hapon. Ayon naman sa Ecowaste Coalition, maaari pang i-recycle ang ilang mga nagamit sa Pasko tulad ng mga gift wrapper at Christmas cards. Ang mga gift wrappers daw ay puwedeng gawing cover ng libro at notebook, DIY paper crafts, at pangsiksik sa mga babasagin. Puwede naman daw gawing bookmark ang mga Christmas cards. Hinikayat ng Ecowaste Coalition ang mga mamamayan na maging malikhain para hindi na maitapon pa sa landfill ang mga puwede pang pakinabangan. —KG, GMA Integrated News"
1,"Inaresto ng mga awtoridad ang isang babaeng nagtangka umanong magpuslit ng ilegal na droga sa Maximum Security Compound ng New Bilibid Prison sa Muntinlupa City. Kinilala ang suspek na si Maria Cristina Antonio, ayon sa ulat ni Nico Waje sa Unang Balita ng GMA Integrated News nitong Lunes. Narekober sa suspek ang isang sachet na may lamang hinihinalang shabu na may bigat na 150 grams. Nagkakahalaga raw ito ng mahigit P1 milyon. Nakakulong na ang suspek at mahaharap sa kasong paglabag sa Comprehensive Dangerous Drugs Act of 2002. Walang pahayag ang suspek. —KG, GMA Integrated News"
1,"Patay ang isang lalaking hinihinalang gun-for-hire nang makipagbarilan sa mga pulis matapos siyang hindi tumigil sa checkpoint sa Quezon City. Ang suspek, nakapatay pa ng TNVS rider na humabol sa kaniya. Sa ulat ni Katrina Son sa ""24 Oras Weekend"" nitong Sabado, kinilala ang suspek na si Richmond Mallari Dalisay, na duguan at napatay sa police operation nitong tanghali sa Barangay Baesa. Bago nito, hindi huminto ang suspek sa checkpoint sa Barangay Bahay Toro nitong Biyernes kaya hinabol siya ng pulisya. Ilang rider ang tumulong para habulin si Dalisay, pero nagpaputok ito ng baril. Sapul ang rider na si John Dale Salazar, na nasawi. Ayon sa director ng Quezon City Police District na si Police Brigadier General Nicolas Torre III, may nakasalubong ang suspek na motorsiklo na kaniyang inagawan. Habang hinahabol ng mga pulis ang suspek, may isang TNVS rider ang nagmagandang loob na humabol sa suspek pero nabaril. Nagsagawa ng follow-up operation ang mga awtoridad para matunton ang salarin. Natagpuan ang suspek sa bahay nito. Sinubukang makipag-ugnayan ng mga kagawad at mga opisyal ng barangay kay Dalisay, pero wala itong tugon. Nagpaputok umano ng baril ang suspek at nakipagbarilan sa mga awtoridad. Patuloy ang ginagawang follow-up operation ng mga awtoridad para matunton ang iba pa niyang kasamahan. Habang gumugulong ang imbestigasyon, nabawi ng QCPD ang cellphone na gamit umano ng suspek, kung saan makikita ang video ng kaniyang aktwal na pagbaril sa kaniyang mga biktima. —Jamil Santos/VBL, GMA Integrated News"
1,"Nabiyak ang isang truck na huminto sa gitna ng riles matapos itong masalpok ng dumaang freight train sa Tennessee sa Amerika. Sa ulat ng GMA News Feed, mapapanood sa isang video na matapos ang salpukan, nagliyab ang natanggal na parte ng truck. Ilang saglit pa, isa-isa nang nagsitanggalan ang mga bagon ng tren at tumagilid ang ilan sa mga ito. Sinabi ng Tri-Community Volunteer Fire Department na tumawid ang truck sa riles nang umilaw ang green light, pero dumating ang tren bago pa man ito tuluyang makadaan. Ayon sa driver, napilitan siyang huminto sa riles nang abutan siya ng red light sa tatawiran sanang kalsada. Nagtamo ng minor injuries ang dalawang kataong sakay ng tren, habang ligtas ang driver ng truck. Nagsagawa agad ng clearing operations ang mga awtoridad sa pangambang mauwi pa sa malaking trahedya ang aksidente matapos tumagas ang diesel fuel mula sa mga bagon. Kasunod ng banggaan, tumapon ang nasa isang libong galon ng diesel sa katabing sapa. ""Three locomotives and 10 railroad cars derailed and slammed into each other causing a disastrous mess! Hamilton County Hazmat team, Chattanooga Fire Department and Tri-Community VFD used absorbent booms and pads to assist with the large diesel spill for the three locomotives,"" sabi ni Hamilton County Office of Emergency Management and Homeland Security. Siniguro naman ng mga imbestigador na wala nang iba pang hazardous materials na naiwan mula sa aksidente. Pansamantalang isinara ang riles at mga kalsadang malapit sa lugar. Binuksan din ito kinabukasan pagkatanggal ng naaksidenteng tren at iba pang debris sa riles. — Jamil Santos/GMA Integrated News"
1,"Ginulat ang ilang pasahero sa isang airport sa Brazil matapos sumabog ang isang bag habang nasa check-in counter. Ang ugat daw ng pagsabog, ay canisters na ginagamit sa sparkling water machine, na may lamang carbon dioxide (CO2) ang mga lata. Sa video ng GMA News Feed, makikita sa kuha ng CCTV camera ang pasaherong kalmadong naglalakad at tinutulak ang kanyang luggage. Paghinto niya para pumila, biglang sumabog ang kanyang bag. Sa lakas nito, nahulog pa ang isang bahagi ng frame na kinakapitan ng ilaw. Ayon sa ulat, pag-aari ng isang lalaking galing ng Amerika ang bag at pasakay na sana noon connecting flight sa GRU Airport sa Sao Paulo. Batay sa imbestigasyon, ang ugat ng pagsabog ay canisters na ginagamit sa sparkling water machine, na may lamang carbon dioxide (CO2) ang mga lata. Ayon sa regulasyon sa Amerika, ipinagbabawal ang pagdadala ng CO2 cartridges na may sa bagahe ng mga sasakay sa eroplano dahil flammable o madaling mag-apoy ang mga ito at posibleng sumabog sa high-altitude pressure sa himpapawid. Sakali mang may pasaherong magdala ng CO2 canisters, kailangang tiyakin ng airport security na wala itong laman bago pasakayin ng eroplano ang pasahero. Sa kaso ng sumabog na luggage sa Brazil, nakalusot na sa mga airport ng Dallas, Boston at Chicago ang pasahero. Iniimbestigahan ang insidente at tinutukoy kung may posibleng mananagot. Wala namang napaulat na nasaktan sa pagsabog ng luggage at hindi ito nakaapekto sa operasyon ng airport. —Mel Matthew Doctor/NB, GMA Integrated News"
1,"Dalawa ang patay, at 12 naman ang naitalang sugatan dahil sa magnitude 6.4 na lindol sa California, USA. Sa ulat ng Unang Balita nitong Miyerkoles,  sinabing batay sa US Geological Survey (USGS), gabi tumama ang lindol (oras sa California). Dagdag ng ulat, nagdulot ding ng rockslides ang lindol. Aabot naman sa 70,000 na mga residente doon ang nawalan ng kuryente. Nakapagtala din ang USGS ng sunod-sunod na aftershocks. Samantala, wala pang impormasyon mula sa Department of Foreign Affairs kung may Pilipinog nadamay sa California quake. —LBG, GMA Integrated News"
1,"Kahit wala raw duda sa ngayon para magduda ng foul play, dalawang tanong ang gustong masagot ng Muntinlupa Fire Department sa nangyaring sunog sa Barangay Putatan nitong Linggo na 10 magkakaanak ang nasawi sa sunog na nakontrol naman agad sa loob lang ng 30 minuto. Sa ulat ni Mark Salazar sa GMA News “24 Oras” ngayong Lunes, sinabing isasailalim sa awtopsiya ang labi ng mga nasawi at nais din nilang masuri ang recording ng CCTV sa loob ng bahay. Ayon sa Bureau of Fire Protection-National Capital Region public information office, umabot lang sa first alarm ang sunog sa Larva Street, Bruger Subdivision dakong 9:02 a.m. Idineklara itong fire under control ng bandang 9:25 a.m. at fire out na pagsapit ng 10:25 a.m. “May mga question eh. Bakit ganoon kabilis namatay lahat niyan? Wala ba kayong paraan para mai-rescue?” saad ni City Fire Marshall Fire Superintendent Eugene Briones. Tinatanong din ng BFP kung bakit walang nakapansin sa sunog kahit na maraming tao ang nasa loob ng bahay. “Alas-nuwebe ng umaga para hindi nila ma-notice kaagad. Pero dahil nga sa circumstances, sa inisyal na narinig natin na nagsimba nga ito, maaaring pagod, nagpapahinga sila. Kaniya-kaniyang room at maaaring may nag-develop na sunog dito sa area ng sala, dining, kitchen,” ani Briones. Batay sa inisyal na imbestigasyon ng BFP, galing sa Simbang Gabi ang pamilya at naghahanda na ng agahan nang magsimula ang sunog. May dalawang fire exits ang bahay pero pareho raw hindi nagamit ng pamilya para makaligtas. Malaki umano ang maitutulong ng recording ng CCTV camera sa loob ng bahay sa gagawing imbestigasyon. Bagaman nasunog ang aparato, buo pa raw ang hard drive ng CCTV camera na pinoproseso na ng mga IT expert ng BFP. Ayon kay Briones, fire hazard ang nasunog na bahay na itinayo noong 1980s. “Masyado siyang puno ng gamit. Tapos ‘yung ceiling niya medyo mababa sa tingin namin. Parang kulob na kulob siya. Kaya papatayin ka talaga ng usok,” dagdag pa niya. Hanggang 45 days daw ang aabutin bago mabuo ang imbestigasyon sa naturang sunog, ayon pa sa ulat.--Mel Matthew Doctor/FRJ, GMA Integrated News"
1,"Nabuking ang modus ng isang kumpanya sa Eastwood, Quezon City, na namemeke umano ng mga resibo para bumaba ang buwis na babayaran ng kanilang mga kliyente. Ang gobyerno, posibleng lugi na ng bilyon-bilyong piso dahil sa ilegal na operasyon. Sa ulat ni John Consulta sa ""24 Oras Weekend"" nitong Sabado, makikita ang ginawang pagsalakay ng mga tauhan ng National Bureau of Investigation-Anti-Organized and Transnational Crime Division sa isang opisina ng Brenterprise International Inc. sa isang residential condominium unit. Bumungad ang mga computer at sangkatutak na resibong pineke umano para mabawasan ang babayarang tax ng kanilang mga kliyente. Makikita naman malapit sa kanilang pintuan ang mga paskil ng kanilang layunin, na pamemeke ng mga dokumento ng BIR, at ang pagpapanggap nila bilang mga tauhan ng corporators ng suppliers para sa mga kliyente. ""Kumikita sila ng 0.8% nu'ng amount na pinagawa roon sa resibo. Ginagamit ito upang mabawasan ang pagbayad ng tax nu'ng mga kliyente. For example, itong mga resibo ay binibigay nila, pinapalabas nila na sila ay gumagastos. Ibabangga nila 'yung sales nila versus expenses, bababa 'yung kanilang income. So liliit 'yung tax na babayaran nila,"" sabi ni Atty. Rehom Pimentel, Agent III ng NBI-Anti-Organized and Transnational Crime Division. Nakadestino sa bawat area sa Metro Manila at mga probinsya ang kanilang mga courier kapag gawa na ang peke umanong resibo. Aabot umano sa mahigit 1,000 kumpanya ang kliyente ng Brenterprise International sa buong bansa. Labing limang taon nang nasa operasyon ang kumpanya, kaya bilyon-bilyong piso na ang maaring lugi ng pamahalaan dahil sa operasyon, bagay na hahabulin naman ng Bureau of Internal Revenue. Kinuha ang mga computer at cellphone ng mga inabutang empleyado para makuha ang lahat ng mga data tungkol sa kanilang mga operasyon. Tumangging magbigay ng pahayag ang mga dinakip na tauhan, samantalang sinusubukan pa ng GMA Integrated News na makuha ang panig ng kumpanya. —Jamil Santos/VBL, GMA Integrated News"
1,"Sinabi ng world bowling champion na si Rafael ""Paeng"" Nepomuceno na hindi sapat ang talento o galing para magtagumpay ang isang atleta sa napili niyang isport. Ibinahagi rin niya ang kaniyang ""four mental tools"" kapag sumabak sa laban. ""The very first lesson I learned when I bowl, nobody is born a champion. Ang score ko 63... ganu'n kasama,"" kuwento ni Nepomuceno sa podcast na ""Surprise Guest with Pia Arcangel,"" tungkol sa una niyang pagsabak sa bowling tournament. Payo ni Nepomuceno, unti-untiin ang goal setting at maghanda sa gagawing sakripisyo. ""Ang goal setting dapat step-by-step, kasi kung magdi-dream ka na maging world champion ka agad, baka ma-discourage ka kasi there are many obstacles that come with your way eh. And then you have to do a lot of sacrifice. Siyempre when I was young, I learned that kailangan 'yung self-sacrifice kusang loob, hindi dahil sa sasabihin ng coach mo or magulang mo or maging disiplinado ka. Kailangan kusang loob,"" anang Guinness World Record holder. Kailangan din nito ng sipag, pasensiya at determinasyon. Kuwento ni Nepomuceno, kinailangan din niyang baguhin ang kaniyang sarili dahil nagbabago rin ang teknolohiya sa sports. Kaya naman naabot niya ang kaniyang peak noong 90s. Ibinahagi ni Nepomuceno ang kaniyang ""four mental tools"" para magtagumpay sa paligsahan. ""Visualization. You visualize the event in your mind, na titingnan mo kung paano ka magpe-perform for that day. In other words it's called game plan. Ivi-visualize mo kung ano ang gagawin mo, paano ka titira in your mind,"" pagbabahagi niya. ""Number two, importante bilib ka sa sarili mo, confidence. Self-talk. Sinasabi mo na I'm always cool, calm and collected at all times. Kasi number one kalaban ng atleta is kapag ninerbyos ka eh. Self-talk is important na, I'm always calm. I am a great strike player, shooter.'"" Pagpapatuloy ni Nepomuceno, ""Number three is emotions. Kailangan feel na feel mo na kaya mong manalo. Visualize na sinasabit sa iyo ang medalya. The subconscious mind does not know what is real and unreal. Para sa subconscious mind, mangyayari at mangyayari 'yan."" Pang-apat na tool ang panalangin. ""God's will be done. You pray 'Lord, if it's for me, it's for me.' Kasi hindi ka maniniwala, marami akong panalo, marami rin akong second, third, fourth, fifth place. Kung ayaw ni Lord, accept it. Prayer is also important in your athletic life. Kailangan balanced ka mentally, spiritually, physically."" Payo ni Nepomuceno sa mga gustong maging atleta: ""Enjoy what you do. Kailangan passionate ka about it. If you enjoy what you do you become better at it faster. Number two you have to be willing to work hard, make sacrifices. Walang nagiging champion kung walang disiplina. Discipline is important, mental discipline, physical discipline."" -- FRJ, GMA Integrated News"
1,"Matapos ang apat na linggong sunod-sunod na rollback sa presyo ng mga produktong petrolyo, asahan naman ang oil price hike sa susunod na linggo. Batay sa pagtaya ng local oil industry sources, posible umanong magkaroon ng P1.40 hanggang P1.60 na dagdag-presyo sa bawat litro ng diesel. Mas maliit naman sa gasolina na maaari umanong umabot lang sa P0.10 hanggang P0.30 per liter ang maging pagtaas sa presyo. Sa panayam naman ng Super Radyo dzBB ngayong linggo, sinabi ni Department of Energy-Oil Industry Management Bureau Director Rino Abad, na mayroon silang nakikitang bahagyang pagtaas sa presyo ng mga produktong petrolyo. Ayon kay Abad, posibleng hindi umabot ng 50 sentimos ang price hike per liter sa gasolina, at higit P1 per liter naman sa diesel. Maaari din umanong umabot sa P1 per liter ang madagdag sa presyo ng kerosene. Ang pagbubukas ng ekonomiya ng China at pagtaas ng demand sa langis ang isa sa mga nakikitang dahilan sa pagtaas ng presyo ng produktong petrolyo sa susunod na linggo. Nitong nakaraang Martes, umabot sa P3.40/L ang natapyas sa presyo ng diesel, P1.70/L sa gasolina, at P4.40/L sa kerosene.--FRJ, GMA Integrated News"
1,"Nag-ikot sa mga simbahan ang kapulisan Biyernes ng madaling-araw upang tiyakin ang seguridad ng mga dumalo sa unang araw ng Misa de Gallo. Kabilang sa pinuntahan ng mga pulis ang San Roque Cathedral sa Caloocan kung saan binantayan ang mga taong maaaring magsimula ng gulo, ayon sa ulat ni Jonathan Andal sa Unang Balita. Nakaalerto rin ang mga awtoridad laban sa mga magnanakaw. Sinita ng mga pulis ang mga kabataang hindi nakikinig ng misa, walang kasamang magulang, at hindi maayos ang kasuotan. Walang naitalang hindi magandang insidente ang Northern Police District maliban sa isang babaeng nahilo habang nakikinig ng misa sa labas ng simbahan. Inalalayan siya ng mga awtoridad. Pinayuhan ni NPD chief Police Brigadier General Ponce Rogelio Peñones ang publiko na maging mapagmatyag sa mga kawatan na posibleng samantalahin ang Misa de Gallo. “Iwasan siguro ‘yung pagpopost na ‘ATM: Andito kami sa simbahan’ and makikita na walang tao sa bahay. Nasa simbahan sila, ‘yung ating kapulisan, hindi lamang dito sa kalsada, kundi dun sa mga subdivision kung saan saan nakatira ang mga tao,” aniya. Nakabantay rin ang mga miyembro ng Manila Police District sa iba’t ibang simbahan kabilang na ang Quiapo Church. Ayon kay Police Captain Roel Robles, hepe ng Plaza Miranda police community precinct, nagdagdag sila ng mga pulis upang bantayan ang mga pinagtitipunan ng mga tao. “Nagdagdag po tayo ng kapulisan, naglagay tayo ng police assistance pagpasok pa lang at sa exit, dun din sa Carriedo. Meron po tayong additional augmentation galing sa district headquarters, sila po ang magpo-police visibility, magpapaalala sa mga maninimba at ilang mamamasyal po dito,” ani Robles sa panayam ni Susan Enriquez. Pinaalalahanan rin niya ang publiko na patuloy na magsuot ng face mask at maging alerto laban sa masasamang loob. “Andyan pa rin ang banta ng pandemya, mag-face mask tayo. ‘Yung mga pupunta dito sa Quiapo whether magsisimba, mamamasyal, mamamalengke, o mamimili, laging pag-iingatan ang inyong gamit, ‘wag po nating bigyan ng oportunidad ang mga kababayan natin na nag-iisip ng masama,” pahayag niya.—AOL, GMA Integrated News"
1,"Arestado sa entrapment operation sa Parañaque City ang isang Chinese national na nagre-recruit ng mga modelo para umano sa photoshoot pero ibubugaw pala at magla-live show. Ang suspek, nag-aalok daw ng P100,000 na ibabayad sa mabibiktima. Sa ulat ni John Consulta sa GMA News “24 Oras” nitong Huwebes, makikita ang ginawang pagsalakay ng mga tauhan ng National Capital Region Police Office (NCRPO) sa isang condominium unit na tinutuluyan ng suspek. Nasagip sa naturang operasyon ang dalawang babaeng bibiktimahin dapat ng suspek. Ayon sa NCRPO, modus ng suspek ang mag-recruit sa Facebook ng mga modelo para sa umano'y photoshoot at P100,000 daw ang ibabayad. Pero kapag nasa condominium unit na ng suspek ang biktimang babae, iba na ang ipapagawa nito. “Akala lang po namin modeling. Pinipilit po kaming makipag-sex sa dalawang lalaki,” saad ng isang biktima. Ayon kay NCRPO deputy director for operations Police Brigadier General Jack Wanky, naka-livestream sa labas ng bansa ang ipinapagawa ng suspek. ""Naka-livestream outside of the country specifically, China. Kapag tumanggi [ang babae] mayroon nang intimidation,” sabi pa ng opisyal. Nahaharap sa Trafficking In Persons Act ang Chinese national na hindi na nagbigay ng pahayag. Inaalam na rin kung may kinalaman ang suspek sa online sex syndicate na na-raid ng Parañaque Police noong Abril. “Kung may mga previous victims ito, they can come out, makapagsampa tayo ng additional case sa suspek na ito,” ayon kay Wanky.--Mel Matthew Doctor/FRJ, GMA Integrated News"
1,"Sumiklab ang sunog sa isang pabrika at warehouse ng mga goma sa Valenzuela City nitong Martes ng hapon. Ayon sa ulat ng Bureau of Fire Protection-National Capital Region, nagsimula ang sunog bandang 3:25 p.m. sa Santiago Street sa Barangay Viente Reales. Pero makalipas ang 20 minuto inaakyat na agad ito sa ika-apat na alarma. Sa ulat ni Glen Juego ng Super Radyo dzBB, pahirapan umano ang pag-apula dahil pawang mga gomang ginagamit na accessory sa sasakyan ang nasunog. WATCH: Patuloy na inaapula ang sunog sa isang warehouse ng automotive rubber sa Brgy. Veinte Reales, Valenzuela City. | via @glenjuego pic.twitter.com/qkpMaSAL9A  Sa ngayon, gumagamit na ng kemikal ang mga tauhan ng BFP para maapula ang sunog. Batay sa ulat sa GMA News “24 Oras”, sinabing walang naiulat na nasawi o nasaktan sa insidente. Sa follow-up report sa Super Radyo dzBB, sinabi ng BFP-Paranaque na may nakitang kumislap sa linya ng kuryente ang mga manggagawa ng pabrika. Matapos nito, sinundan na raw ito ng paglagablab ng apoy at agad na silang nagtakbuhan palabas ng pabrika.—Mel Matthew Doctor/LDF, GMA News"
1,"Napurnada ang panibago umanong panghoholdap ng isang lalaki sa Bacoor, Cavite nitong Martes ng tanghali matapos siyang masundan ng mga pulis. Ang suspek, sugatan nang paputukan ng mga pulis dahil nagtangka raw bumunot ng baril. Sa ulat ni Mark Salazar sa GMA News “24 Oras,” kinilala ang suspek na si Chelito Cabe, 41, na sangkot sa mahigit labing-limang kaso ng panghoholdap sa Bacoor City at Imus. Nahuli si Cabe bandang 12 p.m. sa Molino 3 sa Bacoor nang binalak nitong i-holdap ang isang delivery van ng sigarilyo. “Series of robbery holdap dito sa Bacoor, not only in Bacoor but pati sa mga karatig na pook… actually marami na kasi talagang natira ito,” ayon kay Bacoor City Police chief Police Lieutenant Colonel Ruther Saquilayan. Duguan sa tama ng bala ang tagiliran ni Cabe matapos bumunot ng kalibre .45 na baril. “Noong time na ‘yun na nakita ng tropa na pabunot na ng baril, nagkaroon ng armed confrontation,” ani Saquilayan. Ayon sa ulat, kung nagtagumpay si Cabe, mahigit P200,000 na pinagbentahan ng sigarilyo sana ang natangay niya mula sa mga biktima. Samantala, sinabi ng awtoridad na paboritong biktimahin ng suspek ang mga delivery van ng sigarilyo tulad ng ginawa niya nitong December 7 sa Molino 3 kung saan P20,000 ang kanyang natangay. Dagdag pa ng pulisya, namihasa raw si Cabe dahil marami sa dati niyang biktima ay hindi naman pormal na nagrereklamo. “May kontak ito sa loob dahil every time na lang na lalabas doon niya nalalaman ang van kung saan pupunta. So that’s why nag-conduct kami ng follow-up surveillance regarding this matter. ‘Yung van na mismo ang sinundan naming,” ani Saquilayan. Sa ngayon, nasa ospital si Cabe dahil sa tama ng baril pero sinabi ni Saquilayan na stable kondisyon na ito. Maliban sa kasong holdap, may standing warrant of arrest din ang suspek sa Caloocan City sa kasong murder with robbery.—Mel Matthew Doctor/LDF, GMA Integrated News"
1,"Umabot sa ika-apat na alarma ang sunog sa isang residential area sa Barangay Don Bosco, Parañaque City nitong Lunes ng hapon. Nagliyab naman ang malaking Christmas tree sa isang mall sa Bonifacio Global City sa Taguig City. Ayon sa ulat ng Bureau of Fire Protection-National Capital Region, nagsimula ang sunog sa San Lorenzo Ruiz, Doña Soledad Avenue sa Parañaque City bandang 3:32 p.m. Mabilis na kumalat ang apoy at itinaas hanggang sa ika-apat na alarma pagsapit ng 3:56 p.m. Sa ulat ni Jhomer Apresto sa Super Radyo dzBB, sinabing gumapang ang apoy papunta sa isang bangko sa kahabaan ng Doña Soledad Avenue. Nabahala rin ang isang fast food restaurant sa naturang lugar dahil baka abutin ng apoy ang kanilang gas line. FIRE ALERT: Sunog sa isang residential area sa Brgy. Don Bosco, Parañaque City, itinaas na sa unang alarma. | via @jhomer_apresto pic.twitter.com/hIJFwTSUOc  May narinig rin na ilang pagsabog mula sa nasusunog lugar, ayon pa sa ulat. Tumagal ng halos apat na oras ang sunog bagong idineklarang fire under control dakong 7:17 p.m. Wala naman napaulat na nasugatan o namatay sa insidente. Inaalam pa ng mga awtoridad ang halaga ng pinsala sa ari-arian at kung ano ang pinagmulan ng apoy. Samantala, nasunog naman ang Christmas tree na nasa open area sa ika-apat na palapag ng Uptown Mall sa Bonifacio Global City sa Taguig City. Ayon sa Taguig City Fire Station, itinawag sa kanila ng isang concerned citizen ang insidente nang makitang magliyab ang Christmas tree dakong 5 p.m. Naapula naman ang sunog pagkaraan lang ng ilang minuto. --Mel Matthew Doctor/FRJ, GMA Integrated News"
1,"Sa kulungan ang bagsak ng isang lalaking snatcher, habang nakatakas naman ang kasabwat niyang rider sa Sampaloc, Manila. Ang dalawa, sumemplang nang hindi siya tantanan sa paghabol ng kanilang biniktima. Sa ulat ni Marisol Abdurahman sa GMA News “24 Oras” nitong Lunes, makikita sa CCTV ang paghabol ng isang estudyante sa riding-in-tandem na inagawan umano ng cellphone sa Barangay 470. Sa pagmamadali, sumemplang ang mga suspek. Pero naitayo naman ng rider ang motosiklo at nakatakas. Naiwan naman ang suspek na angkas hanggang sa abutan ng estudyante at maging ng iba pang tao na tumulong sa biktima. “So lahat ng mga tao ngayon na humabol sa kanya, nakahabol din and then mayroon din mga concerned citizens po doon sa Alfredo Street, sila rin po ‘yung humarang,” ayon kay Barangay 470 Chairman Harry Nagal. Kinilala ang nadakip na suspek na si John Carlo Jayuna. Nakuha sa kaniya ang tatlong cellphone mula sa iba't iba nilang nabiktima. Isa sa mga biktima si Roldan Harina, na pasakay na umano sa jeep nang hablutin ng mga suspek ang cellphone niya bandang 5:30 a.m. Aminado naman si Jayuna sa ginagawang panghahablot ng cellphone. Nang araw na mahuli, apat na raw ang kanilang nabiktima. Ayon kay Joseph Venson, kagawad sa naturang barangay, si Jayuna rin itinuturong nanghablot ng cellphone sa isang estudyante madaling-araw noong November 16. Sasampahan ng pulisya ng reklamong three counts of robbery by using force upon things si Jayuna. Habang patuloy ang paghahanap sa kaniyang kasabwat.--Mel Matthew Doctor/FRJ, GMA Integrated News"
1,"Sinubukan pa raw tulungan ng isang jeepney driver ang sinasakyang jeep ng walong nasawi nang tangayin ito ng rumaragasang baha sa isang ilog sa Barangay Sta. Ines sa Tanay, Rizal. Sa ulat ni Mav Gonzales sa “24 Oras Weekend”, sinabing hindi inakala ni Jumel Argarin na ang pagkuha nila ng ayuda ay mauuwi sa trahedya. Sinabi ni Argarin na dalawang jeep ang inarkila ng mga senior citizens para bumaba ng bundok at mag-withdraw ng ayuda sa bayan. Aniya pa, mababaw at malinaw ang ilog na dinaanan nila. At pagdating sa pang-anim na ilog, naunang tumawid ang kanyang jeep. “Kasi sabi ko, parang may inaanod na sanga. Edi ang ginawa ko po, hinintay ko siya sa kabilang ilog. Du’n po sa pinangyarihan ng aksidente. Biglang ragasa po ‘yung tubig, grabe po. Hindi ko po inexpect na ganu’n po ang tubig na masasagupa namin,” ani Argarin. “Kinakable ko po siya, hindi po talaga mabunot gawa po ng parang na-ano siya sa bato. Umabot na po sa stainless na bubong ‘yung tubig, nang makita ko po na dahan-dahan na siyang nakahiga, nag-high na po ako ng ilaw para po [malaman ko]. Bumusina po ako, sabi ko sa mga tao, tulungan niyo puntahan niyo sa likod,” dagdag pa niya. Nitong Sabado ng gabi, nasawi ang pitong senior citizens at isang 5-taong-gulang na bata sa aksidente. Kinilala ng Rizal Provincial Police Office (PPO) ang mga nasawi na sina Teresita Quinto, Maylard Keith Fernandez, Leonida Doroteo, Salvacion Delgado, Carmen dela Cruz, Esmena Doroteo, Avelino Buera at Teodora Buera. Sinabi ni Tanay, Rizal Municipal Disaster Risk Reduction Management Office (MDRRMO) chief Norberto Francisco Matienzo Jr. na galing sa town proper ang jeep at may sakay na 25 pasahero nang mangyari ang aksidente dakong 8:15 p.m. Tumatawid ang naturang jeep sa isa sa 15 ilog sa Tanay nang magka-aberya at kalaunan ay hinampas ng rumaragasang tubig sa ilog. Ayon sa jeepney driver, tumagal lang daw ng ilang minuto ang pangyayari, pagbaba ng tubig isa-isa nang tumambad sa kanila ang mga nasawing pitong senior citizens at isang bata. Ligtas lahat ng sakay ni Argarin at tumulong na sila sa pagsagip ng mga biktima. Hanggang kanina sinuyod nila ang ilog para mabawi ang mga gamit ng mga biktima na tinangay ng tubig, ayon pa sa ulat. “Hindi po namin mabilang kung ilan po talaga ang sakay ng kabilang jeep. Kaya po kahit sa puyat po at pagod, [pinilit] ko pa rin pong makatulong,” ani Argarin. Batay sa masterlist nila ng pasahero, sinabi niya na “accounted for” na ang lahat ng sakay pero minsan daw kasi may mga senior citizens na sumasakay kahit wala sa listahan. Sa ngayon, umaasa na lang daw sila Argurin na wala nang ibang nasawi na tinangay ng tubig. — Mel Matthew Doctor/DVM, GMA Integrated News"
1,"Sinalakay ng mga autoridad ang isang online lending company matapos itong ireklamong nagbabanta at namamahiya umano ng hindi nakakapagbayad na customers. Sa ulat ni Jun Veneracion sa “24 Oras,” dahil sa mga reklamong natanggaap ng Philippine National Police (PNP) Anti-Cybercrime Group mula sa mga biktima, pinasok ng mga awtoridad ang Sand Cash Lending Investors Lending Corporation sa Maceda Street, Manila. Doon ay inabutan sa loob ang mga empleyadong nagtatrabaho gamit ang kani-kanilang mga computer. Ang isa sa mga biktima, sa P2,000 inutang daw niya ay mahigit 50% ang interest o patong nito. “Nung una mabait pa sila sa amin, ngayon yung pang tatlong beses ata o apat, doon na sila nagmumura. Tapos ‘yung mga katrabaho ko pati misis ko, mine-message. Tapos sinamahan ng may mura,” aniya. Samantala, itinanggi naman ito ng ilan sa mga empleyado ang umanong pamamahiya nila sa mga hinid nakakapagbayad na customers. “Hindi po, never po. Hindi po ‘yun tino-tolerate ng company,” depensya ng isang empleyado. Ayon sa mga awtoridad, possible silang maharap sa grave threat, cyber libel at misuse of device. “Yung mga incorporators nito based on the registered names under the Securities And Exchange Commission, they will be included on the filling of the case,” ayon kay Police Lieutenant Colonel Jay Guillermo, PNP Anti-Cybercrime Group, Chief PIO. Titignan po natin maamkung ano pong makikita ng ating ongoing foreinsic examination kung may makikita po tayo na mga criminal actions na nagyare po ito ay icconfiscatr po namin lahat ng mgfa computer at gadgest, ayon naman kay Police Major Ely Compuesto, of AGC Eastern District. Samantala, sinusubukan pang makuhanan ng pahayag ng nasabing lending company. —Sherylin Untalan/NB, GMA Integrated News"
1,"Patay ang isang lalaki sa Parañaque City matapos umanong ubusin sa katawan ng biktima ang mga bala ng kalibre .45 ng mga suspek na bumaril sa kanya. Sa ulat ni Darlene Cay sa Unang Balita nitong Huwebes, sinabing nangyari ang pamamaril ng dalawang nakamotorsiklo sa biktima sa Barangay San Isidro. Ayon sa live-in partner ng biktimang kinilalang si Ruben Trinidad, naglalakad sila nang bigla na lamang silang tambangan ng mga salarin. Tumigil lamang umano sa pamamaril ang mga salarin ng tila ubos na ang bala ng kanilang baril. Inaalam pa ng pulisya pagkakakilanlan at motibo ng mga salarin. —LBG, GMA Integrated News"
1,"John Amores sa sulat ni VP Sara: Sa dami ng bashers ko, may nagpaalala na mahalaga ka Nakatanggap ng isang sulat na naglalaman ng words of encouragement si John Amores mula kay Bise Presidente Sara Duterte, sa gitna ng mga pinagdadaanan niya ngayong pagsubok. Ito ang ibinahagi ng dating JRU Heavy Bomber sa kaniyang Facebook post nitong Lunes. ""Remember the lesson not the mistake, you have a friend from the Office of the Vice President,"" sabi raw sa kaniya ng Bise Presidente. ""It’s my pleasure receiving this kind of gesture from our Dearly VP Sarah Duterte ??"" tugon naman ni John. ""It was a great honor Mam thank you for those words of encouragement ??"" ""Ipapa-frame ko 'to as a remembrance na sa dami ng bashers at negative critics [ko], may isang tao na ipapaalala sa'yo na mahalaga ka kahit 'di mo kaano-ano,"" dagdag pa ng basketbolista. Nahaharap si Amores sa reklamong physical injuries na isinampa nina Jimboy Pasturan at Taine Davis, na dalawang manlalarong nasaktan nang mag-amok si Amores sa laban ng JRU kontra De La Salle-College of Saint Benilde noong Nobyembre 8. Inalis na rin si Amores sa JRU basketball team and athletics program, at suspendido rin sa NCAA dahil sa kaniyang mga aksyon habang nasa laro. Humingi na ng paumanhin sa mga manlalaro ng Benilde sa kaniyang pagbisita sa kanilang practice. ""I won't lose hope, somewhere in between in the darkest season of my life there’s still a light,"" sabi ng basketbolista.—LDF, GMA Integrated News"
1,"Nagpaalala ang Department of Education (DepEd) sa mga pamunuan ng mga pampublikong paaralan na dapat boluntayo lamang ang pagsasagawa ng Christmas party. Iniulat ng Unang Balita nitong Miyerkoles na bawal ang sapilitang kontribusyon at pakikilahok ng mga estudyante. Optional din dapat ang pagdadala ng mga costume, dekorasyon, at exchange gift. Batay sa DepEd Order No. 52 na nilagdaan ni Education Secretary and Vice President Sara Duterte  ang naturang kautusan, dagdag ng ulat. —LBG, GMA Integrated News"
1,"Arestado ang isang opisyal at ilang operatiba ng Philippine Drug Enforcement Agency (PDEA) sa isang buy-bust operation sa Taguig City. Iniulat sa Unang Balita nitong Miyerkoles na ayon kay Southern Police District (SPD) director P/Brigadier General Kirby Kraft, nasabat mula sa mga suspect ang isang kilo ng hinihinalang shabu, buy-bust money , mga baril at isang digital weighing scale. Kinilala ang nahuling official ng PDEA na si Enrique Lucero, ang hepe ng Southern District Office. Kabilang sa mga nahuli ang dalawang agents ng PDEA-SDO, ayon sa ulat. Hindi pa nagbigay ng pahayag ang mga suspek, at hindi pa rin nagbigay ng detalye  si Kraft  dahil patuloy pa umano ang follow-up operation, dagdag ng ulat. Ang isinagawang buy-bust sa Taguig ay joint operation ng pulisya at ng PDEA. —LBG, GMA Integrated News"
1,"Arestado ang isang American national sa Taguig City matapos siyang ireklamo ng pananakit ng kaniyang kinakasama, ayon sa ulat ni John Consulta sa Unang Balita nitong Miyerkoles. Kinilala ang suspek na si Michael Tan, na napag-alamang wanted sa Amerika dahil sa kinakaharap na kaso. Inaresto siya sa kaniyang condominium unit sa Bonifacio Global City. ""May nag-report po sa atin na isang babae na siya raw ay nakararanas ng pambubugbog ng kaniyang kinakasama at tayo po ay nagsagawa agad ng operasyon dito sa isang condominium at nahuli nga po natin itong suspek,"" ani Police Brigadier General Kirby John Kraft, hepe ng Southern Police District (SPD). Sa imbestigasyon ng SPD, napag-alamang nasa Interpol Red Notice at wanted pala sa Amerika si Tan dahil sa kasong attempted, willful, deliberate, premeditated murder. ""May koordinasyon po sa atin ang US Embassy kung saan ito nga pong taong ito ay may kinakaharap na kaso sa Amerika. Ngunit siyempre kailangan niya muna pagdusahan yung kaniyang kaso dito sa Pilipinas at maaaring pagkatapos nito ay magkaroon po tayo ng deportation proceeding,"" ani Kraft. Sinisikap pa ng GMA Integrated News na kunin ang panig ni Tan, na nakakulong na sa Taguig City Police Station. —KBK, GMA Integrated News"
1,"Naglunsad na ng imbestigasyon ang pamunuan ng Colegio San Agustin-Makati (CSA-Makati) ukol umano sa suntukan ng dalawang estudyante sa loob ng palikuran. Sa ulat ni Oscar Oida sa “24 Oras”, sinabing kalat raw ngayon sa social media ang video ng dalawang estudyanteng nagsusuntukan. Makikita rin sa video na tila nawalan ng malay ang isang estudyante pero tuloy pa rin ang pagsapak sa kanya. Dito na umawat ang isa pang estudyante. Sa isang post sa Twitter, sinabing sila umano'y mga Grade 9 students ng CSA-Makati. Ayon sa legal counsel at spokesperson ng CSA-Makati na si Atty. Joseph Noel Estrada, nangyari raw ang suntukan nitong Lunes ng umaga sa isang palikuran ng paaralan. “Nu’ng pumunta ‘yung mga guards, nakita nila ang dalawang estudyante na may mga injuries, they were brought to the school clinic. And soon after they discovered na hindi accident but it involved a fighting incident,” ani Estrada. Sinabi ni Estrada na binigyan ang dalawang estudyante ng karampatang atensyong medikal. Aniya pa, maingat daw na iniimbestigahan ang insidente dahil mga menor de edad ang mga sangkot. “This is a discipline issue that involves violence and it is very serious and the school should stand up to it because the school does not condone violence and violent behavior,” saad pa ni Estrada. Samantala, binaggit din ni Estrada na sampung estudyante ang iniimbestigahan kaugnay ng insidente. Aniya pa, hindi muna sila pinapapasok para maiwasan ang karagdagang gulo at para magbigay daan sa imbestigasyon. “We will address this incident with proper interventions upholding fairness and justice to everyone involved,” giit naman ng Rector ng CSA-Makati na si Fr. Dante Bendoy. Samantala, sinabi naman ng Department of Education na ikinababahala nila ang naturang insidente. Ayon kay DepEd spokesperson Atty. Michael Poa, nakikipag-ugnayan na ang ahensya sa paaralan pero ipauubaya na raw nila sa CSA-Makati ang imbestigasyon. Dahil seryoso at hindi dapat ipag-kibit-balikat ang mga ganitong insidente, sinabi rin ni Poa na dapat isumbong agad sa kinauukulan. “Kapag meron pong ganito, ang ating parents po ay pwedeng mag-report of course sa school head at school officials. Kung medyo sensitive at ilang silang mag-report sa school head, pwede naman po silang mag-report sa ating schools division office,” diin pa niya. —Mel Matthew Doctor/NB, GMA Integrated News"
1,"Patay ang isang babae matapos siyang hiwain ng dalawang salarin para nakawin ang kaniyang hindi naisilang na sanggol sa Coatzacoalcos, Mexico. Sa ulat ng Agence France-Presse, sinabing nadakip ang mga suspek na dala-dala pa ang sanggol, ayon sa pahayag ng attorney general's office ng Veracruz. Humarap ang mga suspek, na isang lalaki at isang babae, sa isang hukom nitong Lunes matapos akusahan ng kidnapping at femicide. Hiniwa nila umano ang biktima para kunin ang fetus dahil hindi magkaanak ang babaeng suspek, saad sa AFP ng isang opisyal na may kaugnayan sa imbestigasyon na hiniling na huwag mapangalanan. Humantong sa kaniyang kamatayan ang biktima matapos siyang pangakuan sa social media ng mga damit kapalit ng kaniyang sanggol, ayon naman sa kaniyang mga kaanak. Sinabi ng lokal na media na ito na ang ikatlong kaso sa mga nagdaang taon ng panghihiwa sa isang babae para nakawin ang kaniyang sanggol. Higit sa 3,700 mga kababaihan ang pinaslang sa Mexico nitong 2021, kung saan 1,000 ay mga kaso ng femicide. — Jamil Santos/VBL, GMA Integrated News"
1,"Dead on the spot ang isang taxi driver sa Malabon City matapos pagbabarilin sa mukha ng hindi pa nakikilalang salarin nitong Lunes ng madaling-araw. Sa ulat ni Jonathan Andal sa GMA Integrated News “Unang Balita”, kinilala ng pulisya ang biktima na na si Teodulo Remollano Jr., 57-anyos. Pinagbabarill si Remollano habang naghihintay ng pasahero sa Barangay Tinajeros. Katabi raw nito ang isang tindera nang mangyari ang krimen, ayon pa sa ulat. Dalawang tao raw ang napansin niyang paalis mula sa pinangyarihan ng krimen. Labis naman ang hinanakit ng mga kaanak ng biktima sa nangyari. “Kung sino man ang gumawa nu’n may mga anak din siya, may mga apo rin ‘yan… kung ano ang pagkakamali niya inano na lang sana, ‘wag na lang ganyan,” umiiyak na pahayag ng kaanak. Ayon sa pulisya, paghihiganti ang isa sa tinitingnan nilang motibo sa krimen. Noong nakaraang linggo may nakaaway umanong kapitbahay si Remollano nang maningil ito ng utang. Pinasok noon ng biktima ang bahay ng sinisingil niya kung saan nagkaroon ng komosyon. Makalipas ang ilang araw inatake sa puso ang sinisingil niya at kalauna’y namatay. Nang malaman ito ng pulisya, agad silang nagkasa ng follow-up operation. Sa ngayon, may hawak na silang person of interest sa kaso pero patuloy pa ang imbestigasyon.--Mel Matthew Doctor/FRJ, GMA Integrated News"
1,"Tatlong katao ang sugatan at nasagip ng mga awtoridad matapos gumuho ang isang apat na palapag na gusali sa Malabon City nitong Linggo ng umaga, ayon sa ulat ni Carlo Mateo sa Super Radyo dzBB. Batay sa impormasyon mula sa Bureau of Fire Protection (BFP), sinabing gumuho ang naturang gusali sa Orchid Street sa Barangay Longos pasado alas-siyete ng umaga. FLASH REPORT: 4 na palapag na residential building sa Brgy. Longos, Malabon City, gumuho; dalawang tao, sugatan habang isa pa ang patuloy na sinasagip ng mga otoridad. | via Carlo Mateo pic.twitter.com/3MwzD3eZhq   Kinilala ang mga nasugatan na sina Rob Tombocon, Francisco Catindoy at Ronalyn Tombocon. Binigyan ng mga tauhan ng Philippine Red Cross ng agarang medikal na atensyon ang mga biktima. Si Ronalyn ang huling nailigtas mula sa gusali. Sinabi ng mga biktima na naramdaman nila ang pagyanig ng lupa bago ang insidente. Ayon sa follow-up report ng Super Radyo dzBB, ang lugar na kung saan itinayo ang gusali ay dating sapa at natatakpan ng mga tambak na basura. Sa ulat sa GMA News “24 Oras Weekend”, sinabing pinaiimbestigahan na ng lokal na pamahalaan ng Malabon ang insidente. “Ang problema siyempre informal settlers walang guidance ng engineering. Hindi nakikita ang specs at saka wala silang plano. Basta gawa lang sila ng gawa,” saad ni Vice Mayor Ninong Dela Cruz. Pitong pamilya ang naapektuhan ng insidente ngunit labing-apat na pamilyang naninirahan sa paligid ng gusali ang kailangang ilikas. “May iguguho pa po ‘yung bahay eh. Baka maapektuhan pa ang iba. So emergency evacuation po muna,” pahayag Barangay Longos Chairperson Angelika Dela Cruz. “Housing units dito na actually matagal na rin natapos and we will see if there’s an available unit for them and siguro the mayor and I will talk about it kung baka naman mai-offer sa kanila,” dagdag pa ni Malabon Rep. Jaye Lacson. —Mel Matthew Doctor/KG, GMA Integrated News"
1,"'Guilty' ang hatol ng Sandiganbayan sa aktor na si Roderick Paulate sa kasong graft at falsification kaugnay sa pagkuha umano nito ng ""ghost employees"" noong 2010 nang nagsisilbi pa siyang konsehal ng Quezon City. Dati nang itinanggi ni Paulate ang mga paratang laban sa kaniya. Sa 130-pahinang desisyon na may petsang November 25, sinabi ng anti-graft court na inirekomenda ni Paulate ang pagkuha sa 30  katao sa ilalim ng ""job contracts"" at sumahod ng mula July hanggang December 2010, kahit pa may mga iregularidad sa Personal Data Records ng mga ito. Ayon sa Sandiganbayan, napatunayan ng government prosecutors ang mga sumusunod: “Given the above findings and in addition to the other pieces of evidence presented, the prosecution has well established that the entries in the Personal Data Sheet (PDS) of the job contractors were indeed falsified,” paliwanag sa desisyon. “The defense did not give any logical explanation for the glaring inaccuracies of the entries in the PDS or adduce any evidence to show the truth thereof,” dagdag nito. Hinatulan ng korte si Paulate at kapuwa niya akusado na noo'y driver/liaison officer na si Vicente Bajamunde, na makulong ng mula anim hanggang walong taon, at hindi na maaaring humawak ng posisyon sa gobyerno, para sa kasong katiwalian. Inatasan din sina Paulate at Bajamunde na bayaran ang gobyerno ng P1.109 milyon, at tubo na 6% per year. Sa kasong falsification of public documents, hinatulan ng korte si Paulate na makulong ng mula six na buwan hanggang anim na taon, at multang P10,000 (bawat isa sa eight count). Napawalang-sala naman sa naturang kaso si Bajamunde. Hinatulan din si Paulate ng pagkakakulong ng anim na buwan hanggang walong taon, at multa na P10,000 para sa kasong falsification by a public officer charge. Sa paglilitis, ipinaliwanag ni Paulate na ang mga sertipikasyon mula sa mga paaralan at barangay ay patunay na fictitious na tao ang mga job contractor. Pero para sa mga mahistrado ng Sandiganbayan, sinabi nito na ""this does not amount to a convincing defense that deserves credence from this court.” “It is to be emphasized that the prosecution has consistently showed that the entries in the educational background in the PDS of the job contractors were false because they either do not have records in the schools which they claimed to have attended, or the schools they indicated were not yet established at the time they claimed to have been enrolled or graduated,” giit ng anti-graft court. “These are not just mere inaccuracies in the PDS entries that could be considered as innocuous but are indicative of an intent to introduce fictitious information. The defense even listed the job contractors as their witnesses during the pre-trial. However, as bolstered by the records, none of the job contractors were presented to testify and prove their existence,” dagdag pa ng korte. Wala rin umanong naipakitang katibayan, at puro pagtanggi lamang sa alegasyon ang naibigay na testimonya ng mga testigo ng depensa. “It is well settled that testimonial evidence is easy to fabricate. Thus, in the weighing of evidence, documentary  evidence prevails over testimonial evidence. Accused Paulate and all defense witnesses are consistent in their statements that they are not familiar with or have not met the job contractors and yet, they did not verify their existence during the submission of the PDS and until these cases have been filed,” ayon sa Sandiganbayan. “Only one thing comes to our mind: they know that there is nothing to verify because the job contractors do not exist. Further, assuming that there was an effort to locate  the job contractors, the fact that not even one of  them could be located only strengthens the prosecution’s claim that the PDS were fabricated and that these  job contractors are indeed fictitious,"" patuloy ng korte. —FRJ, GMA Integrated News"
1,"Bumuo ng special panel ang World Boxing Council para pag-aralan ang mga pahayag ng retiradong boxing referee na si Carlos Padilla tungkol sa naging laban ni Pambansang Kamao Manny Pacquiao at Australyanong si Nedal Hussein noong 2000. Sa ulat sa ""24 Oras"" nitong Huwebes, ang pagbuo ng special panel ay ginawa matapos sabihin ni Padilla na tinulungan niya si Pacquiao sa pamamagitan ng mga paborableng hakbang sa naturang laban tulad ng pagpapabagal ng bilang nang mapabagsak ni Hussein si Pacquiao sa Round 4. Sinabi rin ng pangulo ng WBC na si Mauricio Sulaiman na may natanggap silang sulat mula umano sa anak ni Padilla na si Suzy. Sa liham na naka-post sa website ng WBC, sinabi ng panganay na anak ni Padilla na may edad na ang kanilang ama na 88-anyos na ngayon. Dahil second language lang niya ang Ingles, posible raw na ma-misinterpret ang mga naging pahayag nito. Aniya pa, disente at marangal na lalaki ang kanyang ama na inilaan ang kanyang buhay sa larangan ng boxing. Humihingi rin siya ng konsiderasyon para kay Padilla na aniya’y naging malaki ang kontribusyon sa boxing community. Nauunawaan daw ni Sulaiman ang pagsulat ng anak ni Padilla. Sa ngayon, susundin daw muna nila ang proseso at hindi na rin muna magbibigay ng komento ang WBC. — Mel Matthew Doctor/VBL, GMA Integrated News"
1,"Nasa 23 babae, kabilang ang dalawang menor de edad, ang nasagip ng National Bureau of Investigation-National Capital Region (NBI-NCR) sa isang high-end KTV bar sa Pasig City na pugad umano ng prostitusyon. Ang isang suspek, isang Chinese national. Sa ekslusibong ulat ni John Consulta sa “24 Oras” nitong Huwebes, sinabing aakalaing normal na KTV bar lang ang establisyemento dahil mga ordinaryong KTV rooms lang ang makikita sa unang palapag nito. Pero nang akyatin ng mga tauhan ng NBI-NCR ang ikalawang palapag, dito na makikita ang mga kwartong ginagamit sa umanong prostitusyon. “Kapag may napili itong mga kliyente na natipuhan dito sa mga kababaihan na ito ay dinadala sa second floor for sexual exploitation,” ayon kay NBI spokesperson Giselle Garcia-Dumlao. “Nag-apply sila du’n bilang entertainer at desk relations officers pero ni-require sila ng mga nahuli natin na dapat pumayag sila sa sexual act with their clients na mostly rin ay Chinese nationals. Kapag hindi sila pumayag ay tatanggalin sila,” saad pa ni NBI-NCR Regional Director Rommel Vallejo. Na-recover din ng mga awtoridad ang P3,000 na marked money. Samantala, arestado naman ang isang Chinese national na manager umano ng establisyemento at isang babae na bugaw raw ng mga biktima. Hindi pa nagbibigay ng pahayag ang mga inaresto na nakakulong na sa NBI Detention Facility. “Sasampahan natin sila ng kasong human trafficking at child abuse law,” ani Garcia-Dumlao. — Mel Matthew Doctor/VBL, GMA Integrated News"
1,"Inihayag ni Juliana Gomez na bagama't hindi madali ang kaniyang mga pinagdaanan, tiwala sa sarili at pag-eensayo araw-araw ang kaniyang naging puhunan bago magkampeon sa fencing sa Thailand. Sa Sports Bites report ni Saleema Refran sa “Balitanghali” nitong Huwebes, sinabing nagkampeon sa Air Force Open Fencing Championship sa Bangkok, Thailand kamakailan ang Pinay fencer at anak ni Leyte 4th district Representative Richard Gomez. ""Siguro dahil may tiwala ako sa skill ko dahil nagte-training naman ako araw-araw. Tapos confident ako sa mga galaw ko noong araw na iyon. I was just lucky that I was able to win. But this is just the start and I have more to work on to myself,"" sabi ni Juliana. Ayon pa kay Juliana, hindi madali ang pagsasanay, lalo't kailangan niyang pagsabayin ito sa kaniyang pag-aaral. ""Everyday po sila nile-lesson at saka pine-prepare para sa mga kompetisyon na gusto niyang salihan. Binibigyan ko sila ng technique kung ano ang mga pwede nilang gawin, at saka binabago ang mga galaw tsaka 'yung handwork. Importante kasi, kailangan alam nila kung ano 'yung mga gagawin nila sa competition,"" sabi ni Armando Bernal, coach nina Juliana. Hindi naman daw nakararamdaman ng pressure si Juliana mula sa ama na presidente rin ng Philippine Fencing Association. Katunayan, ang fencing pa nga ang nagsisilbi nilang father and daughter bonding. ""He doesn't pressure me. I just got a tremendous amount of support from my parents,"" sabi ni Juliana. Malaki rin ang tulong sa kaniya ng kasintahang si Miggy Bautista dahil ito ang tumatayong coach niya kung wala ang kaniyang trainer. ""I think it's just important to trust in the work that you're putting in and to not give up. I think that hard work actually works,"" payo ni Juliana sa mga may planong pasukin ang larangan ng fencing. — VBL, GMA Integrated News"
1,"Isang mananahi sa Rizal, isang tindero ng isda sa Pasig, at isang tricycle driver mula sa Zambales ang mga nadagdag sa listahan ng mga nanalo ng jackpot prize sa lotto ng Philippine Charity Sweepstakes Office. Sa website ng PCSO, inihayag nito na mula sa Taytay, Rizal ang mananali na nanalo ng mahigit P21 milyon jackpot prize sa Megalotto 6/45 draw noong November 4, 2022. Tinamaan ng masuwerteng mananaya ang lumabas na kombinasyon ng mga numero na 16-13-02-19-11-07. Edad umano ng mga anak ang tinayaan na numero ng 39-anyos na ginangna dating may patahian pero bumagsak nang magkaroon ng pandemic. Itinuturing ng ginang na malaking biyaya ang pagtama niya sa lotto matapos ang sunod-sunod na dagok na dumating sa kanilang buhay. ""Nabenta po ang aming bahay upang maibayad sa utang, ngayon po ay nangungupahan kami sa isang maliit na barung-barong. Dagdag pa ang pagkaopera ng aking anak sa kidney,"" anang ginang sa inilabas na pahayag ng PCSO. Gagamitin daw niya ang napanalunan para muling itayo ang bumagsak na negosyo. Samantala, sa hiwalay na pahayag ng PCSO, sinabing P24.684 milyon na jackpot prize naman sa Lotto 6/42 draw noong October 25, 2022,  ang tinamaan ng 35-anyos na fish vendor mula sa Pasig City. Kombinasyon umano ng mga numero ng kaniyang kapanganakan at ng kaniyang partner ang lumabas na mga numero na 28-10-30-08-01-16. Gagamitin daw nila ang pera sa pagtatayo ng bagong negosyo at tutulungan ang kaniyang mga kapatid. Isa naman sa dalawang nanalo ng P5.940 milyon premyo sa Lotto 6/42 draw noong November 8, 2022, ang 29-anyos na tricycle driver mula sa San Antonio, Zambales. Mga numero rin ng kaarawan ang napili niyang tayaan at lumabas sa draw na 09-06-29-07-05-19. Gagamitin daw niya ang napanalunan para sa pag-aaral at kinabukasan ng kaniyang mga anak. --FRJ, GMA News"
1,"Nadakip ang dalawang holdaper umano matapos silang matunton sa tulong ng GPS ng mga cellphone na kanilang ninakaw umano mula sa isang convenience store sa Makati City. Sa ulat ni Nico Waje sa Unang Balita nitong Martes, sinabing Lunes ng madaling araw nang mang-holdup ng convenience store sina alyas ""Jake"" at alyas ""PJ."" Ayon sa Makati Police, palabas na ang mga biktima sa tindahan nang biglang pumasok ang mga suspek at kinuha sa kanila ang tatlong cellphone. Nakita ng security guard ang panghoholdap kaya agad siyang tumawag ng pulisya. Naka-on din ang GPS ng mga cellphone ng biktima kaya agad natunton ang kinaroroonan ng mga suspek. Tatakas na sana ang isa sa kanila, pero natunton dahil pa rin sa GPS. ""Nadamay lang po ako. Hindi ko po alam na gano'n ang gagawin. Ang sabi niya samahan ko lang daw po siya,"" sabi ni ""PJ."" ""May problema po kasi ako noong araw na iyon kaya nagawa ko po iyon. Kahit siya hindi ko po sinabi sa kaniya kung ano ang gagawin ko,"" sabi ni ""Jake."" Nakumpiska din sa mga suspek ang isang .38 kalibre na baril, at ang motor na ginamit nila sa pagtakas. Nabawi rin ang mga cellphone ng mga biktima. Nahaharap ang mga suspek sa kasong robbery at kasong paglabag sa Comprehensive Firearms and Ammunition Regulation Act. —Jamil Santos/KG, GMA Integrated News"
1,"Nahuli-cam ng GMA Integrated News team ang kaguluhan sa kalye sa EDSA-Balintawak sa Quezon City na isang lalaki ang duguan nakahandusay matapos gulpihin. Ang lalaking duguan, suspek umano sa kidnapping at mga biktima niya na nakakawala ang gumulpi sa kaniya. Sa ekslusibong ulat ni Joseph Morong sa GMA News “24 Oras” ngayong Lunes, makikita sa video na duguan na nakahandusay sa kalye at may pagkakataon pang pinukpok siya ng baril at sinipa. May nadinig din putok na sinasabing nagkaroon ng agawa sa baril. Pero lumalabas na hindi simpleng away ang nangyari dahil suspek umano sa kidnapping ang binugbog na lalaki. Ang mga gumulpi sa kaniya, grupo na magbabayad sa lupa na iniaalok daw ng lalaking ginulpi na isasangla. “Iyan po ‘yung nagsako sa akin at nagtali,” pahayag ng isang babaeng biktima na nanginginig pa sa takot. Ang isa sa umano'y dinukot, makikita pa sa leeg ang ipinampirang sa kaniyang mata at ipinambusal sa bibig. Ayon sa biktima, nakipagkita raw sila sa lalaki at mga kasamahan nito sa Silang, Cavite para tingnan ang lupa isasangla umano ng mga ito. Pero pagdating nila sa Cavite, “Tinutukan kami ng baril. Nu’ng una muna pinaluhod kami. Pinapayuko kami tapos tinali ako, ‘yan ‘yung nagtali sa akin.” Kinuha rin daw ang dala nilang pera pati ang ATM. Gamit ang mga sasakyan ng mga biktima, pinaikot-ikot daw sila ng mga lalaki mula Cavite ng halos sampung oras, hanggang sa makarating sa Balintawak. Habang nasa loob ng sasakyan, nakalakas sa pagkakatali ang ilan sa mga biktima at doon na sila nanlalaban. Nahuli ang isa sa grupo umano ng kidnapper nakatakas ang mga kasamahan nito. “Akala namin, papatayin kami. Kasi sumenyas na sila na pagdating sa hideout nila… bandang Bulacan daw,” sabi ng isang biktima. ""Nagkaroon kami ng pagkakataon na makawala sa pagkakatali nila. Tapos ‘yun nagtulungan kami sa loob at nakatakas ‘yung ibang kasama,” patuloy niya. Dinala sa ospital ang lalaking sinabing kabilang sa mga dumukot sa grupo. At patuloy na iniimbestigahan ng pulisya ang insidente. --Mel Matthew Doctor/FRJ, GMA News"
1,"Hiniling ng lider ng minorya sa Kamara de Representantes kina Pangulong Ferdinand Marcos Jr., at Vice President Sara Duterte na ilaan na lang bilang pang-ayuda sa mga mahihirap na pamilya ang planong confidential funds na nakalagay sa kani-kanilang tanggapan para sa 2023. Ayon kay House Deputy Minority Leader France Castro ng ACT Teachers party list, ang pinagsamang confidential and intelligence fund allocations sa ilalim ng 2023 budget ng dalawang tanggapan ay puwede umanong gamitin bilang tig-P10,000 na ayuda sa may 500,000 na pinakamahihirap na pamilya. Umaabot sa P4.5 bilyon ang confidential and intelligence fund sa tanggapan ng pangulo (OP), at P500 milyon naman sa tanggapan ng bise presidente (OVP). ""Kung talagang may concern sila lalo sa mga pinakamahihirap na sektor ng ating lipunan, dapat ay ibigay na nina President Marcos Jr at Vice President Duterte ang kanilang confidential and intelligence funds sa ayuda,"" ani Castro. ""This P5 billion would already help 500,000 families if they are given P10,000. This would translate to 2.5 Filipinos aided. This aid could also be spent on the local economy because these families would buy food, clothing, and pay bills so we will be hitting two birds with one stone,"" dagdag niya. Sa ilalim ng mungkahing 2023 budget, mayroon ding P100 milyon na CIF sa Department of Education, na pinamumunuan din ni Duterte. Pero inilipat ito ng Senado sa maintenance and other operating expenses (MOOE), kasama ang CIF ng iba pang ahensiya na aabot ang kabuuang halaga sa P152 milyon. Hindi naman ginalaw ng Senado ang hinihinging CIF ng OP at OVP. Nagpupulong ang mga kinatawan ng Kamara at Senado sa bicameral conference committee para resolbahin ang anumang pagkakaiba sa  panukalang P5.26 trillion budget para sa 2023 na magkahiwalay nilang inaprubahan. “Sana naman ay makinig ang pangulo at pangalawang pangulo sa kahilingan ng ating mga kababayang mahihirap lalo pa at magpapasko,” sabi ni Castro. “Magandang pamasko sa kanila ang pag-anunsyo na sila ay makakatanggap ng P10,000 ayuda pagpasok ng bagong taon,"" dagdag niya. Sinisikap pa ng GMA News Online na makuha ang reaksiyon ng OP at OVP. —FRJ, GMA Integrated News"
1,"Nasawi ang pitong katao matapos ang pamamaril sa isang mall sa Virginia, USA. Sa ulat ng Unang Balita nitong Huwebes, sinabing itinuturong gunman ang manager ng mall, na kinilalang si Andre Bing. Pumasok umano ang suspek sa breakroom at pinagbabaril ang mga kasamahan niya sa trabaho, bago nagbaril sa sarili. Apat ang sugatan sa pamamaril, at inaalam pa ng mga awtoridad kung ano ang motibo ng suspek sa krimen. —Jamil Santos/LBG, GMA Integrated News"
1,"May pag-asa pa rin mapanalunan ang mahigit P246-milyong jackpot prize sa Ultra Lotto 6/58 dahil wala pa ring tumama sa pagbola rito nitong Biyernes ng gabi, Nobyembre 18, 2022. Sa website ng Philippine Charity Sweepstakes Office (PCSO), nakasaad na ang mga numerong lumabas sa Ultra Lotto 6/58 draw nitong Biyernes ay 53-07-16-42-15-24. Mayroon itong kabuuang premyo na P246,887,208.80. Sa darating na Linggo ang sunod na draw ng Ultra Lotto 6/58. Wala ring tumama sa kasabay nitong draw na Megalotto 6/45, na ang lumabas na number combinations ay 33-26-01-29-03-23, at may premyong P23,037,019.80. --FRJ, GMA Integrated News"
1,"Natunton ng mga awtoridad ang isang lalaking holdaper matapos niyang maiwan sa nilooban niyang bakeshop ang kaniyang pouch na naglalaman ng kaniyang mga ID sa Valenzuela City. Sa kuha ng Valenzuela Police, na mapapanood sa GMA News Feed, makikita ang pagpasok ng holdaper sa bakeshop, na nag-iisang customer lang noong mga oras na iyon. Pagkakuha ng tinapay, dumiretso ang lalaki sa counter at dito na niya pinagbantaan ang kahera gamit ang kutsilyo. Hiningi ng suspek ang mga susi ng kaha, at kinuha ang cash box saka tumakas. Pero hindi namalayan ng kawatan na naiwan niya sa loob ng bakeshop ang pouch niya na naglalaman ng kaniyang mga ID. Dahil dito, inaresto ng pulisya ang suspek sa kaniya mismong bahay. Ayon pa sa pulisya, napansin ng mga saksi ang pagtakbo ng lalaki kaya may mga humabol sa kaniya. ""Sa taranta po niya [suspek], hinagis niya iyong kutsilyo at cash box kaya tinigilan na siya ng mga humahabol sa kaniya,"" sabi ng Valenzuela City Police. Nabawi ang ninakaw na cash box na hindi raw nabuksan ng suspek. Pero sinabi ng kahera na bawas na ng P3,500 ang laman nito. Tumangging magbigay ng pahayag sa harap ng camera ang suspek. Paliwanag ng suspek, kailangan niya ng pera dahil kasisimula pa lang niya sa trabaho bilang call center agent at hindi pa siya sumusuweldo. Due date na rin daw ang kanilang upa sa bahay at iba pang bayarin. Kakasuhan ang lalaki ng robbery with threat and intimidation.--Jamil Santos/FRJ, GMA Integrated News"
1,"Ilang mga tao ang isinilang na hindi pangkaraniwan dahil sa kanilang mga sobrang daliri sa mga kamay at paa. Ano nga ba ang tawag sa kondisyon na ito, at mapakikinabangan ba ang mga sobrang daliri? Sa Dapat Alam Mo! ipinakilala ang 56-anyos na si Albert Perculeza ng Batangas City, na may anim na daliri sa parehong kamay at paa. Dahil dito, naging tampulan ng tukso si Perculeza, pero balewala lang sa kaniya ang mga pang-aasar. ""May mga disadvantage rin, kasi hindi ka makakanta noong bata ng 'Sampung mga daliri, kamay at paa.' Ang nangyayari, pinagsosolo na lang ako,"" kuwento ni Perculeza. Dahil anim ang kaniyang daliri sa bawat kamay, hirap siyang gawin ang ilang bagay tulad ng pagsusuot ng gwantes at pag-register ng biometrics. Hirap ding maghanap si Perculeza ng saktong sukat ng sapatos dahil sa sobra niyang daliri sa paa. May ilan naman ang naniniwala na pinaglihi ang kamay ni Perculeza sa piling ng saging o sa alimango. Minana ng kaniyang 19-anyos na anak na si Kharl ang kaniyang kondisyon na sobra ang daliri na tinatawag na polydactyly. ""Mahirap para sa akin na tanggapin na anim din ang daliri ko. Samu't saring pangungutya ang aking naransan noong ako'y Grade 3. Unti-unti ko nang natanggap ito hanggang sa paglaki,"" sabi ni Kharl. ""Dati po gusto ko pong maranasan na lima rin ang daliri ko para belong din ako sa mga kaklase ko, para hindi po ako naiiba,"" dagdag ni Kharl. Paliwanag ng orthopedic surgeon na si Dr. Deejay Pacheco, genetic o namamana ang polydactyly, at may mga pagkakataong hindi rin nagagamit ang mga sobrang daliri. Gayunman, napakikinabangan ng mag-amang sina Albert at Kharl ang mga sobra nilang daliri. —LBG, GMA Integrated News"
1,"Natukoy na ng Philippine National Police Anti-Cybercrime Group ang taong nasa likod ng Facebook account na sangkot sa banta ng pagpapasabog sa isang pampublikong paaralan sa Taguig City kamakailan. Sa ginawang imbestigasyon, napag-alaman ng Taguig City Police na isang menor de edad ang may kagagawan ng bomb threat, ayon sa ulat ni Mao dele Cruz sa dzBB Super Radyo nitong Sabado. Ayon sa Taguig PNP, sinuspinde ang mga klase sa paaralan kasunod ng mga banta ng bomb threat. PNP Anti-Cybercrime Group, tukoy na ang pagkakakilanlan ng taong nasa likod ng bomb threat sa isang pampublikong paaralan sa Taguig City. | via Mao dela Cruz pic.twitter.com/aejqhGsNPf Lumabas din sa imbestigasyon na sa naturang paaralan din nag-aaral ang suspek na babaeng estudyante. Nakatakdang magpatawag ng press conference ang lokal na pamahalaan sa Lunes, November 14. Matatandaang walang nakitang pampasabog sa ginawang search operasyon ng mga pulis sa paaralan na nakatanggap ng bomb threat noong November 7, 2022. —LBG, GMA Integrated News"
1,"Sugatan at nabasag ang mga buto sa pisngi ng isang lalaking driver matapos siyang tamaan sa mukha ng tumalsik na kalsong kahoy na mula umano sa isang truck. Sa ulat ni Chino Gaston sa GMA News ""24 Oras"" nitong Biyernes, mapapanood sa video ng biktimang si Englebert Paloma, ang pag-andar ng truck mula sa pagkakaparada. Pagkaraan ng ilang saglit, tumalsik ang kalso at tumagos sa salamin ng sasakyan ni Paloma. Tumama ang kahoy sa pisngi si Paloma, na sa lakas ng puwersa ay nawalan siya ng malay at bumangga sa isang puno. Makikita pang tumulo ang dugo mula sa sugat sa kaniyang pisngi. ""Akala nila nabaril ako. Wala po akong paningin noong time na 'yun kaya nagdire-diretso 'yung sasakyan namin paandar sa puno,"" sabi ni Paloma. Agad dinala sa ospital si Paloma, na kinailangang tahiin ang sugat sa pisngi. Nabasag din ng tumalsik na kalso ang kaniyang cheek bones kaya kailanga siyang operahan. Nanawagan si Paloma na tulungan siya sa gastusin sa operasyon ng may-ari ng truck, na hindi pa rin nakikilala hanggang ngayon. -- Jamil Santos/FRJ, GMA Integrated News"
1,"Nakitang patay sa kaniyang bahay sa Seoul ang isang South Korean police official na kasamang iniimbestigahan kaugnay sa malagim na nangyaring Halloween crush na 156 katao ang nasawi. Sa ulat ng Reuters, sinabing tinukoy lang ang nasawing opisyal sa apelidong Jeong, at namamahala sa intelligence affairs sa Yongsan Police Station, na nakasasakop Itaewon, kung saan naganap ang Halloween crush noong Oktubre 29. WATCH: Paano makaliligtas sa 'crowd crush' tulad ng nangyari sa South Korea? Umabot sa 156 katao ang nasawi, at 198 ang nasaktan nang magsiksikan sa eskinita ang mga dumalo sa naturang Halloween festivities, na muling ginawa makaraan ang COVID-19 pandemic. Batay sa pahayag ng isang police official sa Yonhap na hindi binanggit ang pangalan, nakita umano si Jeong, 55-anyos, ng kaniyang mga kaanak na wala nang buhay sa kanilang bahay. Wala nang ibang detalye na ibinigay kung papaano nasawi ang opisyal. Ayon sa Reuters, sinubukan nilang tawagan ang Yongsan police station pero walang sumasagot. Inaakusahan umano si Jeong, na binura niya ang intelligence reports na nagsasaad tungkol sa babala sa seryosong aksidente na mangyayari. Lumabas ito nang simulan na ang imbestigasyon sa nangyaring Halloween crush. Sa isang sesyon nitong Lunes, binatikos ng mga mambabatas ang hinihinala nilang pag-alis ng mga dokumento, at nanawagan na arestuhin at parusahan ang mga sangkot. Sinabi ni National Police Commissioner General Yoon Hee-keun sa mga mambabatas na iimbestigahan nila ang intelligence chief ng Yongsan station ang nag-utos na burahin ang mga record. Nahaharap sa matinding puna ng publiko ang pulisya dahil sa naging pagtugon nila sa trahediya. Napag-alaman na bago ang malagim na insidente, marami ang tumawag sa pulisya at nagbibigay ng babala sa peligrong posibleng mangyari sa pinangyarihan ng Halloween crush dahil sa dami ng tao na dumalo.--Reuters/FRJ, GMA Integrated News"
1," SOJ Remulla kay suspended BuCor Dir Gen Bantag: maghain ng counter-affidavit, huwag interview sa media @dzbb pic.twitter.com/RbfSNp9tiy  Hinikayat ni Justice Secretary Jesus Crispin Remulla nitong Miyerkoles ang suspendidong hepe ng Bureau of Corrections (BuCor) na si Gerald Bantag na maghain ng counter affidavit, sa paniniwalang nasa Pilipinas pa ang mastermind umano sa pagpatay sa broadcaster na si Percy Lapid. “I would say so because remember they’re government officials,” sabi ni Remulla sa mga mamamahayag nang tanungin kung nasa bansa pa si Bantag. “Hindi ka puwedeng umalis ng Pilipinas kapag wala kang (You cannot leave the Philippines without) travel authority. Unless they secured passports that did not reflect their true professions,” dagdag ni Remulla. Nanawagan din siya kay Bantag na maghain ng counter affidavit at sinabihang huwag tumugon sa mga alegasyon sa pamamagitan ng media. “Sana sumagot sila ng counter affidavit. Huwag sila sa media sasagot. Mag-counter affidavit sila. 'Yan ang proseso ng batas natin e. Igalang nila ang batas. Alagad sila ng batas tapos ganyan sila magsalita, 'di ba?” anang Justice Secretary. “Walang drama-drama. Face it like a man. Kung 'di ka lalaki, if you cannot face it, then what are you? Face it. Ang dami-daming drama,” dagdag ni Remulla. Sinabi ng National Bureau of Investigation (NBI) nitong Miyerkoles na nasa Pilipinas pa sina Bantag at opisyal ng BuCor na si Ricardo Zulueta, ang mga itinuturong utak umano sa planong pagpatay kay Lapid. Nagsampa pa na ng mga reklamong murder ang NBI at ang Philippine National Police noong Lunes laban kina Bantag, Zulueta, at iba pa sa pagpatay kay Lapid, at sa umano'y middleman na si Jun Villamor (Cristito Villamor Palaña), isang person deprived of liberty sa New Bilibid Prison (NBP), na pinamamahalaan ng BuCor. Binaril si Lapid sa Las Piñas City noong Oktubre 3. Si Villamor naman ay pinatay sa loob ng NBP. Lumabas sa autopsy na isinagawa ng forensic pathologist na si Dr. Raquel Fortun na may “history of asphyxia by plastic bag suffocation"" ang mga labi ni Villamor. Sinabi ni NBI supervising agent Atty. Eugene Javier na sinisikap nilang makakuha ng precautionary hold departure order laban kina Bantag at Zulueta. “We’re trying to secure a precautionary hold departure order through the cooperation of the prosecutor. Although we have information that both people are still in the country,”  sabi ni Javier sa ANC. Lapid, pumunta sa bahay ni Bantag? Samantala, inihayag ni Remulla na nakatanggap sila ng bagong impormasyon nitong Martes na hindi umano dumalo si Bantag ng graduation ceremony sa NBP noong Setyembre 9 dahil nagalit ito nang malamang nagpunta si Lapid sa tirahan nito sa Laguna para kunan ng litrato ang kaniyang bahay at mga sasakyan. Ayon kay Remulla, isang makabuluhang lead ang nakalap nilang impormasyon. “It’s a significant lead that he was absent on that day because on that day Percy Lapid went to his house to examine, to take pictures of his house and his vehicles,” sabi ni Remulla. “That day itself, noong nalaman ni General Bantag na andun si Percy Lapid sa Laguna, medyo nagalit. Nawala na siya, he didn’t anymore went back to Bilibid. He went back to Laguna and then 'di na siya umattend ng graduation,” dagdag ni Remulla. Sinabi ni Remulla na ang graduation ng University of Perpetual Help System Dalta (UPHSD) sa Bilibid ay dinaluhan ng lahat ng board of trustees. “These are people who really are doing a great service to the national penitentiary kasi they’re providing college education to many of the inmates e who want to do it,” sabi niya. “Yung kanyang hindi pagbalik dun is a sign also that he was very mad, he was very, very livid about it,” pagpapatuloy ni Remulla. Ayon kay Remulla, inilabas ni Lapid noong Setyembre 15 ang kuwento tungkol kay “Cinderella Man,” na tumutukoy umano kay Bantag. Noong Setyembre 17, sinabi ni Remulla na nagsimula na ang planong pagpatay kay Lapid. “Everything came into fruition. Kaya makikita niyo, meron talagang, there’s a string that ties everything together,"" sabi ni Remulla. — RSJ, GMA Integrated News"
1,"Ilang sasakyang ilegal na napakarada ang hinatak ng Metropolitan Manila Development Authority (MMDA) sa kanilang isinasagawang clearing operations. Mahigit 36 na sasakyan ang binigyan ng ticket ng mga tauhan ng MMDA Task Force Special Operations Anti-Colorum Unit sa 7th Avenue, Caloocan, ayon sa ulat ni Allan Gatus ng Super Radyo dzBB sa ""Balitanghali"" nitong Miyerkules. Walo sa mga nabanggit na mga sasakyan ay hinatak ng MMDA matapos hindi magpakita ang mga may-ari ng sasakyan. Ayon kay MMDA Task Force Special Operations and Anti-Colorum Unit chief Bong Nebrija, nakatanggap sila ng reklamo mula sa Hotline 888. Kabilang sa mga nabigyan ng ticket ang mga sasakyan na mula sa Philippine Red Cross Caloocan City Chapter at tatlong volunteer firetrucks. Paliwanag ni Nebrija, kung nagpakita lang kaagad ang mga driver ay baka hindi nila binigyan ng ticket ang mga sasakyan ng Red Cross at fire volunteer, lalo na itinuturing na emergency vehicle ang mga ito. Ang ilang residenteng dumadaan sa lugar, ikinatuwa ang clearing operations ng MMDA dahil lumuwag na ang kalsada at nawala na ang mga nakabalagbag na sasakyan. Ang nasabing clearing operations ay aaraw-arawin ng MMDA dahil inaasahang sisikip ang mga kalsada ngayong papalapit ang holiday season. Kabilang dito ang Mabuhay Lanes at ilang mga kalsadang ginagamit na alternatibong ruta ng ilang mga motorista para makaiwas sa traffic sa EDSA. — Richa Noriega/VBL, GMA Integrated News"
1,"Kabilang ang suspendidong hepe ng Bureau of Corrections (BuCor) na si Gerald Bantag sa mga sinampahan ng reklamong murder ng Philippine National Police (PNP) at National Bureau of Investigation (NBI) kaugnay sa pagpatay sa broadcaster na si Percy Lapid. “A case has been filed with the prosecutors and from then we will proceed with the case proper and hopefully this issue will be laid to rest the way it should be,” sabi ni Justice Secretary Jesus Crispin Remulla sa pulong balitaan nitong Lunes. Ayon kay Atty. Eugene Javier ng NBI, ang dalawang reklamong murder na isinampa laban kay Bantag at sa iba pa ay kaugnay sa pagpatay kay Lapid, at sa umano'y middleman na si Jun Villamor, na nakapiit sa New Bilibid Prison (NBP). Kasama sa reklamo sina Senior Superintendent Ricardo Zulueta ng BuCor, at mga bilanggo na sina Denver Batungbakal Mayores, Alvin Cornista Labra, Aldrin Micosa Galicia, at Alfie Peñaredonda. Sina Bantag at Zulueta ang itinuturong ""principals by inducement"" sa pagpatay kina Lapid at Villamor. Habang ang mga bilanggo na sina Labra, Galicia, Mario Germones Alvarez, at Joseph Medel Georfo bilang ""as principals by indispensable cooperation."" Ang iba pang bilanggo na sina Christam Ramac, Ricky Lamigo Salgado, Ronnie Pabustan Dela Cruz, at Joel Alog Reyes, ay inireklamo bilang ""principals by direct participation."" Umaasa ang Malacañang na mabibigyan na ng hustisya ang pagkamatay ni Lapid kasunod ng mga isinampang kaso. ""He (President Ferdinand Marcos Jr.) is very much aware of the situation. Hopefully, it will pave the way para talagang justice will be served to the family of Mabasa,"" pahayag ni Officer-in-Charge Undersecretary Cheloy Garafil. Utak sa krimen Ayon kay Javier, sina Bantag at Zulueta ang lumilitaw na nasa likod ng pagpatay kina Lapid at Villamor. Batay sa mga sinumpaang salaysay ng mga bilanggo, sinabi ni Javier, na may direktang linya ng komunikasyon kina Bantag at Zulueta kay Mayores. Si Mayores naman ang nakikipag-ugnayan kay Labra, na nakikipagtransaksiyon naman kay Galicia. Ayon pa kay Javier, si Galicia ang nagplano at nagpatupad ng pagpatay kay Lapid sa pamamagitan ng mga kasama nito sa gang, at ang kasapi nito sa gang ang kumuha ng kakontra sa labas ng NBP para patayin ang brodkaster. Ang sumukong bumaril kay Lapid na si Joel Escorial, at mga kasama nito ang nakuhang kakontrata ng mga bilanggo sa labas ng NBP. Nang sumuko si Escorial, inamin niya na nanggaling sa kulungan ang kumontrata sa kanila. Ilang oras matapos niya itong isiwalat, namatay sakulungan si Villamor, na siyang tinutukoy ni Escorial na kumontrata sa kanila. Patuloy pa ni Javier, may direktang linya rin ng komunikasyon mula kay Bantag at Zulueta si Mayores; si Mayores kay Labra; at si Labra kay Galicia, sa pagpatay kay Villamor sa kulungan na isinagawa ng mga miyembro nito sa gang. “This time, Jun Villamor was suffocated to death by a plastic bag and held by his own gang members. This unique circumstance shows that the order came from a high official of the BuCor,” ani Javier. “One usually seeks refuge and protection from his own gang members. The fact that they killed one of their own means and indicates that there were instructions from the top and the gang simply had no choice but to execute,” dagdag niya. Sa huling test message ni Villamor sa kaniyang kapatid, sinabi umano nito na kapag may nangyari sa kaniya, ang nasa likod nito ay sina Labra, Peñarendoda, at Galicia. ""Te, ingatan mo etong sasabihin ko, ilabas mo ito pag namatay ako dito. Kailangan walang makaalam nito hanggat buhay pa ako. Pag Nawala ako iparating mo kela Joel na ang utos nanggaling sa commander ng Sputnik, Happy-go-lucky at BCJ. Galing ang utos sa opisina at inutos sila Commander Aldrin, Commander Labra at Commander Alfie,"" saad umano sa text message ni Villamor sa kapatid bago mamatay na isinalin sa tagalog. Samantala, idinagdag naman ni Escorial sa kaniyang sinumpaang salaysay matapos mamatay si Villamor, na sinabi umano sa kaniya ng huli na isang “Bantag” ang nag-utos na ipapatay si Lapid. Sinuspinde si Bantag kasunod ng pagkamtay ni Villamor. Nauna na niyang sinabi na wala siyang kinalaman sa pagkamatay ni Lapid.--FRJ, GMA Integrated News"
1,"Pagdating sa kili-kili, ingat na ingat lalo na ang mga babae kaya inaalagaan nila ito para maging flawless at hindi mangamoy. Gaano nga kaya kaligtas ang paggamit ng mga cream, at mapanganib ba kung lalagyan ito ng tattoo? Sa kuwentong Dapat Alam Mo! ni Vonne Aquino, sinabing isa ang 25-anyos na nurse na si Jenny Butlig na nahumaling na gumamit ng cream matapos itong makita sa online na nangangako umano ng maputing kili-kili. Nawala naman ang amoy at pumuti ang kili-kili ni Butlig matapos ang isang linggo. Ngunit sa mga sumunod na linggo, madalas na itong mangati, tinutubuan ng maliliit na butlig at namula pa. Dahil dito, itinigil na niya ang paggamit ng cream. ""Naturally talaga 'yung iba mas malalim 'yung fine lines doon sa kili-kili. Puwede rin kasi because of dryness and irritation, normal lang naman ang pagkakaroon ng lines doon sa underarm,"" sabi ng determatologist na si Dr. Jean Marquez. Kaya naman sa kaso ni Butlig, posibleng naging allergic siya sa mga sangkap ng cream. ""She could have reacted to the whitening chemicals andoon sa kaniyang underarm whitener. 'Pag balat niyan, siyempre natatanggal ang upper layer of the skin. Kapag natanggal ang upper layer of the skin natatanggal din ang oils doon sa area. Potentially lalong ma-dry at mamula and mangingitim,"" paliwanag ni Dr. Marquez. Kung ang ibang babae ay naiilang kapag pinapansin ang kanilang underarms, hindi naman iniintindi ni Joceil Nacion ang mga tumitingin sa kaniyang kili-kili. Sa unang tingin, tila may mantsa sa kili-kili ni Nacion. Pero sa malapitan, tattoo pala ito na may malalim na hugot. Ikinuwento ni Nacion ang mapait na karanasan nang makunan siya. ""Buntis ako no'n. [After] six months nakunan po ako. Sumakit po 'yung tiyan ko tapos pag-ihi lumabas na 'yung baby ko. Madaling madali nila akong dinala sa doktor, sa emergency room. Nilibing po namin 'yung baby ko habang nasa ospital ako. Nililibing ng asawa ko 'yung baby ko. Noong nakalabas na po ako parang hindi rin ako nakakatulog ng gabi, umiiyak ako,"" sabi ni Nacion. Para mas maalala ang yumaong anak, nagpa-tattoo si Nacion ng bulaklak sa kili-kili. Paliwanag ni Dr. Marquez, isa sa pinakasensitibong bahagi ng katawan ang kili-kili, kaya mapanganib kung palalagyan ito ng tattoo. ""Nagsu-sweat ka sa area na 'yon at lagi itong mainit. 'Pag mainit ang area at basa, laging doon tumutubo ang infection. Mataas din ang chances na magkaroon ng infection after a tattoo,"" anang doktora. ""Dapat talagang mild soap lang ang ginagamit. And of course we wouldn't advise na mag-antiperspirant "" payo ni Dr. Marquez sa mga may tattoo sa kili-kili. —LBG, GMA News"
1,"Kahit sinasabing moderno na ang panahon at malaki na ang ipinagbago ng mundo, marami pa ring Pinoy ang sinusunod ang mga pamahiin o lumang paniniwala sa burol ng mga yumao. Pero dapat nga ba itong gawin? Isa rito ang pamilya ni Teresita Estrada, ipinagluluksa ang pagpanaw ng kaniyang kabiyak na si Jose, 74-anyos. Ayon sa ulat ni Russel Semorio sa GMA Regional TV One North Central Luzon nitong Biyernes, pumanaw si Jose dahil sa kaniyang karamdaman. Nakabantay sa burol ni Jose si Teresita, hindi tanggapin ang pagyao ng kaniyang mister. “Masakit kasi ‘yung mahal na mahal mo tapos mawawala. Ang hirap. Mahirap talaga. Kasi dalawang beses na akong namatay ng pamilya, bale  ‘yung anak kong isa,” sabi ni Lola Teresita. Marami ang pansamantalang ipinagbabawal sa burol ni Mang Jose dahil sa sinusunod nilang pamahiin o tradisyon. Ilan dito ang: bawal maglinis ng paligid ng bahay, bawal maligo sa bahay ng namatayan, bawal dumalaw ang mga naka-pulang damit, bawal mag-uwi ng pagkain, at bawal matuluan ng luha ang kabaong. Naghahain din ang pamilya ng pagkain sa ibabaw ng kabaong o pinag-atang na siya umanong babaunin ng pumanaw sa paglalakbay sa kabilang buhay. “Kung may ginawa kang pagkain, i-aano mo sa kanila para kumain din. At saka, yung iba yung atang nila magbibigay sila sa simbahan,” sabi ni Lola Teresita. Paliwanag naman ng Simbahan, minana lang umano ang paghahain ng atang mula sa mga ninuno at hindi nila ito inirerekomenda. “Sabi may susunod na mamamatay, talagang may susunod. Hindi mo maiiwasan na may susunod na mamamatay pero ‘yung time-lapse,"" ayon kay sabi ni Saint Paul Cathedral Parish Priest Fr. Bayani Flores. ""Naging tradition na kasi ‘yun na until this time, sinusunod pa rin dahil nagiging rule of mouth na.” Bagama’t 'di na mawawala ang mga pamahiin, ipinapaalala ng Simbahan na mas mahalaga na ipagdasal ang mga kaluluwa ng mga yumao sa panahon ng Undas. “Kapag ipinagdasal natin sila, mapupunta sila later on sa paradise. Sa Roman Catholic, may sense kasi na gunitain sila kaya pumupunta tayo sa sementeryo,” paliwanag ni Flores.-- Sundy Mae Locus/FRJ, GMA News"
1,"Kabilang ang Metro Manila sa mga lugar na nasa ilalim ng Signal No. 2 dahil sa bagyong ""Paeng."" Nagbabala rin ang PAGASA na asahan ang matinding pag-ulan sa Bicol region at Eastern Visayas sa Biyernes ng gabi hanggang Sabado ng umaga. Sa tropical cyclone bulletin ng PAGASA nitong Biyernes, 8 p.m., nakasaad na umiiral ang Signal No. 2 sa 28 lugar, kabilang ang Bicol region, Eastern Visayas, at Metro Manila. Tinatayang nasa 100 kms east northeast ng Catarman, Northern Samar o 165 kms east ng Juban, Sorsogon ang sentro ng bagyo nang sandaling iyon. Taglay nito ang pinakamalakas na hangin na 85 kph malapit sa ginta, at pagbugso na hanggang 105 kph, habang kumikilos pa-west northwest sa Albay-Sorsogon area. Ayon sa PAGASA, asahan ang moderate to heavy rains, at kung minsan ay intense rains sa Quezon, MIMAROPA, Caraga, Zamboanga Peninsula, BARMM, Northern Mindanao, at natitirang bahagi ng Visayas. Light to moderate na kung minsan ay heavy rains naman sa Metro Manila, Bulacan, Pampanga, Cagayan Valley, Aurora, nalalabing lugar ng CALABARZON, at nalalabing lugar ng Mindanao. Asahan din umano ang malakas na hangin sa mga lugar na nakapailalim sa Signal No. 1 habang dumadaan ang bagyo. Ang mga lugar na nasa ilalim ng Signal No. 2 ay: Signal No. 1 naman sa:"
1,"Bagong atraksyon na kagigiliwan sa Bonifacio Global City ang kauna-unahang 3D LED screen sa bansa na pinasinayaan nitong Huwebes. Ayon sa ulat ni Raffy Tima sa “24 Oras,” makikita ang kamangha-manghang display sa isang gusali sa kalagitnaan ng Fifth Avenue. Kakaiba ito dahil mistulang lumalabas sa kahon na screen ang mga imahe dahil sa ginamitan ito ng 3D technology. Unang nakita ang ganitong atraksyon sa Times Square sa New York at Shibuya Crossing sa Japan. “We feel this is going to provide a very engaging experience for the people in BGC. Both pedestrians, shoppers, even the motorists kasi it’s in the epicenter of BGC,” sabi ni Fort Bonifacio Development Corporation COO Alfie Reyes. Dagdag pa ni Reyes, dinala raw nila ang teknolohiya sa bansa para maranasan ng mga Pinoy, lalo na ang mga parokyano ng BGC, ang bagong karanasan sa visual entertainment. Umaasa rin daw sila na ma-e-engganyo nito ang mga tao na maglakad-lakad sa kanilang mga kalsada. At dahil paparating na ang Pasko, maghahanda rin daw sila ng mga special content. Natuwa naman ang ilang unang nakakita ng atraksyon. “Maganda ‘yung billboard.. Nakita ko lang 'yan sa Japan tapos nakita ko na sa Philippines,” sabi ng isang nakakita. Mapapanood ang mga 3D LED contents sa screen mula 6 a.m. hanggang 7 p.m. tuwing weekdays at hanggang 11 p.m. tuwing weekends. --Sundy Mae Locus/FRJ, GMA News"
1,"Isang babaeng ilang araw nang nawawala sa Indonesia ang natagpuan sa loob ng tiyan ng sawa, ayon sa ulat ng State of the Nation nitong Miyerkules. May habang 22 talampakan ang sawa, na nakitang may malaking umbok sa tiyan. Nang buksan ang sawa, tumambad ang bangkay ng 54-taon gulang na biktima. Dalawang araw na raw pinaghahanap ng kaniyang mga kaanak ang babae matapos magpaalam na pupunta sa rubber plantation. Ayon sa mga residente, dati nang nakakita ng mas mahaba pang giant reticulated python sa lugar. Tinangka raw itong hulihin pero hindi sila nagtagumpay. —KBK, GMA News"
1,"Gumamit ng mahabang hagdan o aerial ladder ang mga tauhan ng Bureau of Fire Protection (BFP) upang masagip ang mga tao na na-trap sa nasusunog na gusali sa Quezon City. Sa ulat ni Mark Salazar sa GMA News “24 Oras” nitong Miyerkules, sinabing 10:00 am kanina nang sumiklab ang apoy sa isang gusali sa Scout Tuazon cor. Scout Rallos. Nasa-first alarm lamang ang nasabing sunog ngunit na-trap ang ilang empleyado sa gusali na mula sa ika-walong palapag ng establisimyento dahil sa makapal na usok mula sa isang restaurant na nasa ground floor. “Nasunog ‘yung pinaka-exhaust nila. Chinecheck pa namin kung ano talaga ‘yung puwede. Baka mga mantika na naipon sa exhaust ‘yung pinagsimulan. Puwedeng ganun,” saad ni QC Fire District Director Sr. Supt. Gary Alto. Sinubukan ng BFP na basagin ang ilang bintana ngunit hindi ito sapat para kumawala ang usok. Gumamit na rin sila ng isang malaking exhaust pero hindi pa rin nito kinaya. “Malakas ‘yung usok. Hindi lahat nakakaya ng exhaust na mailabas lahat sila then pumapasok doon sa ventilation, pumapasok sa sa mga kwarto,” dagdag ni Alto. Gamit ang aerial ladder, isa-isang ibinababa ng mga fire marshal ang mga taong na-trap at nailigtas na umabot sa 49. “Hindi namin malaman saan galing ‘yung sunog. Tumunog na lang ‘yung alarm namin dahil sa kapal ng usok. Di na rin kami makalabas kasi nga zero visibility na, ang kapal na agad noong usok. Naghanap kami ng ibang area na open air. Doon kami na-trap,” kuwento ng isang nasagip. Idineklarang fireout ang sunog bandang 12:04 ng tanghali. Inaalam pa ng mga awtoridad ang pinagmulan ng apoy at halaga ng naging pinsala nito.--Sundy Mae Locus/FRJ, GMA News"
1,"Dinakip ang isang foreign national matapos makumpiska sa kaniya ang mahigit P20 milyong halaga ng shabu umano na isinilid sa water filter tubes sa Las Piñas City. Sa ulat ni Nico Waje sa “Unang Balita” nitong Martes, sinabing inaresto ng mga tauhan ng National Bureau of Investigation-Task Force Against Illegal Drugs ang dayuhan sa kaniyang kuwarto sa isang resort sa lungsod. Natunton ng isang drug sniffing dog ang mga kontrabando mula sa maleta ng suspek. Nang buksan ng mga awtoridad ang maleta, tumambad ang aabot sa tatlong kilo ng shabu umano. Ayon kay NBI-TFAID agent Henry Kanapi, ginamit ng banyaga ang water purifiers para itago ang mga shabu umano. Wala pang pagkakakilanlan ang foreign national na may-ari ng maleta at droga matapos walang maipakitang dokumento, pero sinabi niyang isa siyang African. Nakumpiska rin mula sa suspek ang pera na aabot sa P160,000 ang halaga. Itinanggi ng dayuhan na kanya ang mga droga. Tatlong buwang minanmanan ng NBI ang foreign national, na patuloy nilang iniimbestigahan. Sinabi ng ahensiya na ""alarming"" ang pagkalat ng mga dayuhan na may kinalaman sa ilegal na droga. — Jamil Santos/VBL, GMA News"
1,"Nadakip na ng mga pulis ang suspek sa pamamaril sa isang lalaki na nahuli-cam sa Tondo, Maynila. Ang suspek, nahaharap sa iba pang kaso, kabilang ang pananaksak sa kaniyang kaibigan. Sa ulat ni Bam Alegre sa GMA News Unang Balita nitong Lunes, ipinakita ang kuha ng CCTV camera sa Osmena St. sa Tondo noong Setyembre 20, na nahuli-cam ang pagbaril ng riding in tandem sa biktimang kinilala lamang bilang alyas ""Aso."" Pero nakaligtas si Aso nang makatakbo papasok sa eskinita at hindi na sinundan ng mga salarin. Nang magsagawa ng imbestigasyon ang mga awtoridad, nalaman na may kasong thief si Aso kaya siya inaresto. Natukoy din ang pagkakakilanlan ng bumaril sa kaniya na si Ronald Francisco, na pinaghahanap talaga ng pulisya dahil sa iba pang kaso tulad ng pagpatay. Ayon kay Police Lieutenant Colonel Jhun Ibay, PNP-MPD Police Station 1, isang buwan makaraan ang pamamaril kay Aso, isisilbi ng mga pulis ang arrest warrant laban kay Francisco para sa iba pang, pero nanlaban daw ito kaya nabaril sa binti ng mga awtoridad. Kabilang umano sa mga naging biktima ng karahasan ni Francisco ang mismong kaibigan niya na si Raziel Duque, na bigla na lang umanong sinaksak. Ayon kay Duque, nanghihingi lang umano noon sa kaniya si Francisco ng pang-birthday nang bigla na lang siyang undayan ng saksak. Pero inaresto rin ng mga pulis si Duque dahil naman sa kasong illegal possession of firearms. Pawang nasa kostudiya ng mga awtoridad ang tatlo. --FRJ, GMA News"
1,"Naniniwala ang mga pulis na nag-imbestiga sa pagpatay sa broadcaster na si Percy Lapid na nalutas na ang kaso dahil nakilala at naaresto na ang mga suspek. Ngunit, ayon sa kanila, patuloy pa rin ang imbestigasyon. “Actually, nalutas na po natin ito dahil meron na tayong na-identify na mga suspek at meron na rin tayong nasa kustodiya natin, at higit sa lahat, na-file na natin ang kaso. Ito nga lang po, tinutuloy-tuloy pa rin natin ang imbestigasyon nito,” sabi ni Southern Police District (SPD) director Police Brigadier General Kirby John Kraft sa isang panayam sa Super Radyo dzBB ngayong araw ng Linggo. “Pero as far as we are concerned, ito po ay nalutas na natin itong kaso na ito,” giit niya. Sinabi ni Kraft na kasama sa kanilang imbestigasyon ang pagsusuri sa radio program ni Lapid mula 2021 hanggang 2022. Nakikipag-ugnayan na rin sila sa tatay ng umano'y unang middleman, namatay sa loob ng New Bilibid Prison, sa planong pagpaslang sa dating broadcaster. Lumalabas na nagkaroon ng hemorrhage o pagdurugo sa puso ang middleman, ayon sa isinagawang autopsy ng National Bureau of Investigation (NBI). Kinilala ang middleman na si Cristito Villamor Palaña, na pinangalanan ng self-confessed gunman na si Joel Escorial sa kontratang pagpatay sa dating broadcaster. “Sa panahong ito, bilang imbestigador, nakatutok pa rin tayo doon sa sinasabi ng gunman. ‘Yun pa rin po ‘yung tinututukan natin para malaman natin kung sino talaga,” sabi ni Kraft. Kasalukuyang binabantayan ng Bureau of Jail Management and Penology (BJMP) ang umano'y ikalawang middleman na kinilalang si Christopher Bacoto. Si Lapid ang host ng online broadcast program na ""Percy Lapid Fire"" sa DWBL 1242, at isang kolumnista para sa Hataw. Umamin sa krimen at sumuko sa pulisya noong Martes si Escorial. Kinilala din niya ang ang kanyang mga kasabwat na sina Israel Dimaculangan, Edmund Dimaculangan, at isang Orlando. Inilahad ni Escorial na galing sa loob ng NBP ang utos na patayin si Lapid. Ayon sa pulisya nitong Miyerkules, sinampahan na ng kasong murder si Escorial at ang tatlong tinuturong kasabwat niya sa pamamaril kay Lapid. —Mel Matthew Doctor/LBG, GMA News"
1,"Inihayag ng Philippine Statistics Authority (PSA) na ang dami ng mga nagpatala para makakuha ng Philippine Identification System (PhilSys) o National ID, ang isa sa mga dahilan kaya naantala ng pag-imprenta ng mga ID card. “The reason for the delay [in printing] is the high volume in the registration… We didn’t expect it,” sabi ni PSA chief Dennis Mapa sa virtual press briefing. Ayon kay Mapa, hanggang nitong October 17, nasa 74.28 milyong Filipino na ang nagparehistro sa PhilSys o sumailalim sa pagkuha ng demographic and biometric information. “This already represents 98.7% of the population ages 15 years and above… and represents 80% of target [registrants] for 2022,” patuloy niya. Sa naturang bilang, may kabuuang 51.23% ang sumailalim sa backend identity verification, “to determine if the person registering is unique.” Ayon pa kay Mapa, nakapagbigay na ang PSA ng unique 12-digit PhilSys number sa mahigit 45 milyong nagpatala, mula iyan sa 51 milyon na sumailalim sa backend verification process. “Out of this, we have already dispatched/turned over to the Philippine Post Office a total of 22.55 million PhilID cards,” patuloy ng opisyal. Sa naturang bilang, sinabi ni Mapa na naipadala na ng PhilPost ang 17.6 milyong PhilID cards hanggang nitong October 14. Nasa  19 na milyon naman ang itinuturing ni Mapa sa ngayon na backlog. “The exceptional pace of meeting the registration target created a substantial gap among the accomplishment rates of the registration which is moving very fast, the backend identity verification, and subsequently the delivery of the PhilIDs,” paliwanag niya. Sa nasabi ring briefing, inihayag ni Information and Communications Undersecretary Dennis Villorente, na malulutas ang nasabing backlog sa loob ng apat na buwan. Habang naghihintay ng actual national IDs, sinabi ni Mapa na gumawa ang PSA ng digital version ng PhilSys o ePhilID, na maaaring maimprenta sa PSA registration centers. “The issuance of printed ePhilID is to complement the delivery of the physical cards from the printing facilities of the Bangko Sentral ng Pilipinas (BSP) so that the registered person can immediately utilize the benefits of the PhilSys such as faster and seamless transaction in accessing financial and social protection services requiring proof of identity subject to authentication,” anang opisyal. Sinabi rin ni Mapa na nakikipagtulungan ang PSA sa BSP para magdagdag ng dalawa pang linya para sa printing facilities. Plano umano ng PSA na tumaas ang printing capacity ng national ID cards sa 130,000 per day mula sa nasa 80,000 per day. — FRJ, GMA News"
1,"Dinarayo ng mga turista ang agaw-pansin na pink muhly grass ngayong autumn season sa Yeonggwang County sa South Korea. Sa ulat ni Joseph Morong sa “Unang Balita” nitong Miyerkoles, sinabing aabot ng limang oras ang biyaheng bus mula sa Seoul papunta sa Cheongnongwon Farm para makita ang ""pink-ture"" perfect na damuhan. Pero kung hindi pa makabiyahe sa naturang bansa, puwede ring bumisita sa isang cafe sa Baguio City na Korean drama vibes ang hatid. Mula interior hanggang sa mga pagkain, inspired ang mga ito mula sa mga napapanood na sikat na Korean dramas. — Jamil Santos/VBL, GMA News"
1,"Nagbigay ng tig-P2 milyon o kabuuang P10 milyon si San Miguel Corporation (SMC) president and CEO Ramon Ang, sa mga pamilya ng limang miyembro ng rescue team na nasawi habang nasa misyon sa kasagsagan ng pananalasa ng Bagyong Karding sa Bulacan noong nakaraang buwan. Ayon sa SMC, bukod sa ibinigay na tig-P2 milyon sa mga pamilya ng mga nasawing sina Troy Agustin, George Agustin, Marby Bartolome, Jerson Resurreccion, at Narciso Calayag Jr., nag-alok din si Ang sa pamilya ng business start-up packages. Nasawi ang mga rescuer sa flash flood sa Barangay Camias sa San Miguel, Bulacan. Ayon kay Bulacan Governor Daniel Fernando, tinamaan ng bumagsak na pader ang mga biktima. “I join fellow Filipinos in thanking our brave rescuers for their heroism. My hope is that their families will get to see how much we all appreciate them,” sabi ni Ang sa isang pahayag. “They inspire us to do selfless deeds in our everyday lives. Their ultimate sacrifice in the line of duty will not be forgotten,” dagdag niya.— FRJ, GMA News"
1,"Nais ng transport group na Pasang Masda na magkaroon ng P1 na dagdag-singil sa pasahe bilang “surge fee” tuwing rush hour dahil pa rin sa patuloy na pagtaas ng presyo ng produktong petrolyo. Sa ulat ni James Agustin sa GMA News ""Unang Balita"" nitong Lunes, inihayag ng ilang driver na walang saysay ang dagdag-singil sa pasahe na ipinatupad ngayong Oktubre dahil mahal pa rin ang presyo ng petrolyo--partikular ang diesel na ginagamit sa mga jeepney. “Kahit tumaas po ang pamasahe, hindi pa rin po sapat yung dinagdag nilang pamasahe sa taas ngayon ng diesel. Hirap pa rin po kami. Hindi pa rin po kaya,” ayon kay Ernest Mangune. Sa Martes, muling magpapatupad ng panibagong pump price hike sa ikalawang sunod na linggo. Sa magkahiwalay na abiso ng Pilipinas Shell Petroleum Corp. at Seaoil Philippines Inc., aabot sa P2.70 bawat litro ang itataas sa presyo ng diesel. Nasa P.80/L naman sa gasolina, at P2.90/L sa kerosene. Noong nakaraang linggo, umabot sa mahigit P6/L ang itinaas sa presyo ng diesel, mahigit P1/L sa gasoline, at mahigit P3/L sa kerosene. Ang pagtaas ng presyo ng krudo ay sinasabing epekto ng desisyon ng Organization of Petroleum Exporting Countries (OPEC) na bawasan ng produksiyon nila ng langis ng dalawang milyong bariles. Samantala, bukas naman ang ibang pasahero sa mungkahing surge fee sa rush hour para matulungan ang mga tsuper at operator ng jeepney. Nauna nang sinabi ng Land Transportation Franchising and Regulatory Board (LTFRB) na wala na munang panibagong fare increase na ipatutupad ngayong taong 2022. —FRJ, GMA News"
1,"Isang 17-taong-gulang na Grade 11 student sa Quezon City ang ginahasa umano ng kaniyang mga nakainuman, ayon sa ulat ni James Agustin sa Unang Balita nitong Lunes. Tatlong suspek, kabilang ang isang 18-anyos na babae, ang inaresto ng mga pulis kaugnay sa insidente. Edad 18 at 16 naman ang dalawang lalaking suspek. Malapit na kaibigan at kaklase pa raw ng babaeng suspek ang biktima. Ayon sa pulisya, nagkayayaan ng inuman ang dalawa sa Barangay Commonwealth. ""Nung nalasing na itong dalawa, 'yung kaibigang babae tinawagan 'yung dalawang lalaki para sunduin siya. Pagdating ng dalawang suspek na lalaki, tinuloy nila 'yung inuman, bumili pa sila ng alak,"" ani Police Lieutenant Colonel Morgan Aguilar, hepe ng Batasan Police Station. Nang malasing daw ang biktima ay nagpaalam na siyang matutulog. ""Ayon sa salaysay ng ating victim, mga madaling araw nung magising na hinahawakan na 'yung kamay niya, tapos 'yung dalawang lalaki halinhinan na siyang hinalay,"" kuwento ni Aguilar. Dagdag pa ni Aguilar, wala raw ginawa ang babaeng suspek kahit hinahalay na ang biktima. Nadiskubre ang insidente matapos magsumbong ang biktima sa kaniyang tiyuhin. Na-inquest na ang mga suspek sa reklamong rape. ""Hindi po ako makapaniwala kasi wala po talaga akong kasalanan. Noong nangyari 'yun tulog talaga ako,"" anang babaeng suspek. Aminado naman ang isa sa mga lalaking suspek na nagawa nila ang panghahalay dahil sa kalasingan. Nasa kustodiya na ng Department of Social Welfare and Development (DSWD) ang menor de edad na suspek. —KBK, GMA News"
1,"Bumaba umano ang bilang ng mga young adult na Pinoy na naninigarilyo at umiinom ng alak, ayon sa isang pag-aaral. Ang itinuturong dahilan, alamin. Sa ulat ni Bam Alegre sa “Unang Balita”, sinabi sa pag-aaral na isinagawa ng UP Population Institute noong 2021, na bumaba sa 12% ang mga kabataang naninigarilyo noong 2021, kumpara sa 20% noong 1994 –2013. Dagdag pa ng pag-aaral, 41% naman ng mga naninigarilyo ang nilimitahan na ang kanilang bisyo kumpara noong bago tumama ang pandemya sa bansa. Tatlo sa bawat apat na  naninigarilyo naman ang nais huminto kumpara bago tamaan ng pandemya ang bansa, ayon pa sa datos. Sa pag-inom naman ng alak, mula sa halos 40% na tumotoma mula 1994–2013, 29% na lang ang bilang nito pagsapit ng 2021. Samantala, 45% naman ng mga umiinom ang nagbawas din ng intake ngayong pandemya, dahil na rin sa mga liquor ban noong may lockdown. Ang isa sa mga itinuturong dahilan, ang kaliwa’t kanang pagtaas presyo ng mga bilihin at iba pang serbisyo. Ayon kay Kevin Tolentino, isang BPO employee, napansin niya sa mga kapwa niya young professionals na wala na silang halos budget para sa bisyo. “Absolutely kasi ‘yung ano natin, eh kailangan mong magtipid. Talaga nale-less ‘yung mga likes, hobbies mo o bisyo or something. Talagang kinakailangan mong i-minimize kasi mas need natin ‘yung essentials eh. Kasi ‘yun ang napansin ko talaga. Kahit ako sa sarili ko, talaga ni-less ko yung pag-smoke then pinalit ko is vape,” ani Tolentino. Ang team leader naman na si John Paulo Gonzales, batid na malaki ang naging epekto ng pandemic kaya mistulang naupos ang budget ng mga kaedad niya sa yosi at inuman. “Usually, kasi dati talagang mataas ang trend noon so simula nang mag-pandemic, parang marami na rin kasi ‘yung mga nagbabawas na talaga… kasi kung papansinin mo medyo, humirap din kasi talaga ang buhay,” sambit ni Gonzales. Para naman kay Ezequiel Chinlee na isa ring BPO employee, malaking dahilan sa pagbabawas ng bisyo ng mga Pilipino ang pagiging health conscious. “Meron sir kasi health is wealth. At saka lalo na pang-gabi kami [sa trabaho] so binabawasan namin yung bisyo para iwas sakit din,” aniya. Sa datos ng Young Adult Fertility and Sexuality Study noong 2021, sa bawat sampung young adult mayroong tatlong umiinom, isang naninigarilyo at halos walang gumagamit ng iligal na droga. --Mel Matthew Doctor/FRJ, GMA News"
1,"Inaresto ng mga tauhan ng Philippine Drug Enforcement Agency (PDEA) ang anak ni Justice Secretary Jesus Crispin ""Boying"" Remulla dahil sa pagtanggap ng bagahe na may lamang ""kush"" o high-grade marijuana na tinatayang P1.3 milyon ang halaga. Ang kalihim, 'di raw makikialam sa kaso ng anak. Sa ulat ni JP Soriano sa GMA News ""24 Oras"" nitong Huwebes, kinilala ang inaresto na si Juanito Jose Remulla III. Ayon sa mga awtoridad, nasabat ng PDEA ang shipment ng marijuana sa Ninoy Aquino International Airport. Galing ang bagahe sa San Diego, California. Ang nakababatang Remulla umano ang tumanggap ng bagahe na kaagad na inaresto. Sa Twitter post ng dzBB, sinabing naaresto ng PDEA ang nakababatang Remulla sa Las Piñas City. LOOK: Anak ni Justice Sec. Boying Remulla, inaresto ng PDEA sa Las Piñas City dahil sa umano'y importasyon ng ""kush"" o high grade marijuana. | via @luisitosantos03  ???? PDEA pic.twitter.com/sFacEhXmZD  Sa Facebook post, kinumpirma ni Cavite Governor Jonvic Remulla, na panganay na anak ng kaniyang kapatid na si Boying si Juanito. Nasa Geneva, Switzerland si Boying para dumalo sa kombensiyon tungkol sa karapatang pantao. Sa ipinadala niyang pahayag, sinabi ng kalihim na hindi siya makikialam sa kaso ng kaniyang anak. “I am both a father and the secretary of Justice, roles that I take very seriously. We all know about unconditional love, but at 38 years old, he will have to face his predicament as a fully emancipated child,” ayon kay Boying. “I will not intervene in nor influence my son’s predicament, and I have not done so in any way… A person should always face the consequence of their actions and I will let justice take its own course,” dagdag niya. Aminado ang kalihim na mahirap para sa kanilang pamilya ang pangyayari pero hahayaan niyang umusad ang batas. Nagpahayag din si Gov. Jonvic na hindi sila gagamit ng impluwensiya para tulungan ang pamangkin. “I personally feel that while he deserves all of my empathy, there will be no support extended in terms of using my position in government. While he is family, my oath as Cavite Governor and as a Public Servant is paramount above any of his alleged transgressions,” giit niya. Nagpasalamat naman ang kalihim at gobernador sa PDEA sa pagtupad sa kanilang tungkulin. “I thank the PDEA for doing their job without fear or favor. I have no conflict with them. This is a very difficult time for me and my family. But this is nothing compared to what so many Filipinos are going through,” sabi ng Sec. Remulla. “We would like to thank the PDEA for doing their job. We were never informed of their operation and they were correct in doing so. There should be no fear nor favor in the conduct of their duties,” pahayag naman ni Gov. Remulla.— FRJ, GMA News"
1,"Sugatan ang isang lalaki matapos siyang mahagip at makaladkad ng tren ng Philippine National Railways (PNR) sa San Andres Bukid, Maynila nitong Lunes. Ayon sa opisyal ng Barangay 799, sinisigawan ng mga taga-PNR ang lalaki dahil masyado itong malapit sa paparating na tren. Tila hindi narinig ng lalaki ang sigaw ng mga tauhan ng PNR. Sumabit ang kanyang bag sa gilid ng tren nang ito ay umabante. Naisugod sa ospital ang lalaki. Inaalam pa ang pagkakilanlan ng biktima. —KG, GMA News"
1,"Patay ang isang lalaki matapos siyang mabundol ng isang bus sa EDSA Busway sa Quezon City. Pumailalim sa bus ang biktima sa EDSA southbound lane sa may Main Avenue, ayon sa ulat ng Unang Balita sa GMA News nitong Martes. Base sa inisyal na imbestigasyon, nagnakaw umano sa isang taxi ang biktima sa labas ng istasyon ng EDSA carousel bus sa may Main Avenue. Bigla siyang tumawid para makatakas subalit nasagasaan siya ng paparating na bus. Nagdulot ng mabigat na traffic ang insidente. Patuloy ang imbestigasyon ng mga awtoridad sa pangyayari. —KG, GMA News"
1,"Itinuturing na milagro ang pagkakaligtas ng isang tatlong-taong-gulang na babae na mahimbing na natutulog habang natatakpan ng kumot sa sulok ng silid-aralan sa isang nursery center sa Thailand--ang lugar ng madugong masaker kung saan mahigit 30 katao ang nasawi, kabilang ang 22 bata, nang magwala ang isang dating pulis. Sa ulat ng Reuters, sinabi ng pulisya na tanging ang batang si Paveenut Supolwong, tinatawag na ""Ammy,"" ang hindi nasugatan nang mamaril at manaksak sa nursery center sa Uthai Sawan ang dating pulis na si Panya Khamrap. Matapos ang masaker sa nursery center, sinabi sa ulat na umuwi si Panya kung saan niya binaril at pinatay din ang kaniyang asawa at anak, bago naman siya nagbaril sa sarili. Pero habang papauwi, mayroon pang sinagasaan si Panya at may binaril din na kapitbahay. Ayon sa mga magulang ni Ammy, hindi umano sadyang madaling makatulog ang kaniyang anak. Pero nang mangyari ang karumal-dumal na krimen, mahimbing ang tulog niya. ""My kid is not a deep sleeper,"" ani Panompai, ina ng bata. ""I believe there must be some spirits covering her eyes and ears. We have different beliefs, but to me, I think it protected my kid."" Nang magising na si Ammy, nakaalis na si Panya at may mga tao nang rumesponde sa insidente. Kaagad na binalutan muli si Ammy ng taong bumuhat sa kaniya upang hindi niya makita ang sinapit ng mga kapuwa niya bata at ng kaniyang guro na pinaslang ni Panya. Hindi rin nakaligtas ang kaniyang matalik na kaibigan na dalawang taong gulang lang na katapat niyang natutulog. Gayunman, ipinaalam na rin ng pamilya kay Ammy na wala na ang kaniyang kaibigan at guro, nang magtanong ito sa kaniyang lola kung bakit hindi sinundo ang kaniyang kaibigan sa eskuwelahan. Sa kaniyang kamusmusan, hindi pa lubos na batid ni Ammy ang matinding karahasan na sinapit ng mga kasama niyang bata sa nursery center, at kung gaano siya kapalad.--Reuter/FRJ, GMA News"
1,"Kailangan nang iparehistro ang mga ginagamit na SIM card o Subscriber Identity Module. Ito ay matapos na lagdaan ni Pangulong Ferdinand ""Bongbong"" Marcos Jr. ang nasabing batas nitong Lunes. Isinagawa nitong Lunes ni Marcos ang ceremonial signing sa naturang batas na ginanap sa Ceremonial Hall ng Malacañang, at sinaksihan ng ilang opisyal ng pamahalaan. Layunin ng SIM Registration Act o Republic Act 11934, mapigilan ang paggamit ng mga SIM card sa krimen, kabilang na sa text at online scams. ""We will soon be able to provide law enforcement agencies with the tools needed to resolve crimes perpetrated with the use of these SIM cards, as well as providing a strong deterrence against the commission of wrongdoing,"" pahayag ni Marcos sa kaniyang talumpati nang pirmahan ang naturang batas. ""Crucially as well, included in this crucial piece of legislation are provisions that make paramount the protection of confidentiality and data privacy rights of subscribers, which shall begin to take effect at the point of sale,"" dagdag niya. Tiniyak din ng pangulo na ang anumang impormasyon na kakailanganin sa pagpaparehistro ng SIM card ay ""absolutely confidential, unless access to this information has been granted by the written consent of the subscriber."" ""These public telecommunication entities (PTEs) shall only be required to disclose information contained in the SIM card, upon a duly issued subpoena or order of a court upon finding of probable cause,"" ayon kay Marcos. ""They can likewise be compelled to do so upon written request from a law enforcement agency in relation to an ongoing investigation, that a particular number is used in the commission of a crime or that it was used as a means to commit an unlawful act,"" patuloy niya. Sa ilalim ng batas, itinatakda sa mga public telecommunication entities na magsumite sa National Telecommunications Commission (NTC) ng verified list ng kanilang authorized dealers and agents sa buong bansa. Kailangan nilang isumite ang listahan tuwing ikatlong bahagi ng taon. Kung hindi ipaparehistro ng gumagamit ang SIM card sa itinakdang panahon, awtomatikong papatayin ng PTE ang koneksyon nito at hindi na magagamit. May mga nakalaang parusa sa lalabag sa confidentiality ng impormasyon ng mga magpaparehistro ng SIM card, magbibigay ng maling impormasyon, magnanakaw at magbebenta ng nakarehistrong SIM card, ipagagamit sa iba ang SIM nang hindi sumusunod sa itinatakda ng batas, at iba pa. Ayon kay Department of Information and Communications Technology (DICT) Secretary Ivan John Uy, itatakda ng National Telecommunications Commission kung kailan magsisimula ang proseso ng pagpaparehistro ng SIM card. ""I think the prescribed time has to be set by NTC and with the consultation with the telcos kasi they have to prepare the systems, they have to prepare their people in order to do this,"" paliwanag ni Uy. ""I think madali na, maraming process... for instance, one way I'm thinking of approaching it is lahat tayo may cellphone na eh. So the telcos will just send you a notice na please go to this site and validate, put in your validation na kayo 'yun and then take a picture of your ID and then upload it and then they can verify whether that's correct or not,"" dagdag niya. Sinabi ni Uy na kailangan din linisin ng telco ang listahan nila ng mga prepaid card users. ""'Yung mga telcos nakakaalam noon eh kasi maraming mga claims and ang iba diyan kasi lalo na kung prepaid, 'pag gamit tapon so sa sistema nila nandoon pero di na ginagamit so I think they need to revalidate all of that,"" ayon pa kay Uy.--FRJ, GMA News"
1,"Dumausdos ang isang 70-anyos na lolang naka-wheelchair at ang kaniyang asawa matapos itong mawalan ng kontrol sa pag-alalay sa kaniya sa isang escalator sa Beijing, China. Sa ulat ng Saksi, sinabing sa kabutihang palad, napansin ng dalawang lalaki ang mag-asawa kaya napatigil nila ang wheelchair na dumiretso pababa ng mall. Nasaktan ang isa sa mga lalaki matapos harangin ang wheelchair, pero hindi na siya kailangang dalhin sa ospital. Nasa maayos na kondisyon na rin ang matandang mag-asawa. —Jamil Santos/LBG, GMA News"
1,"Patay na nang matagpuan ang apat na miyembro ng pamilya--kabilang ang isang sanggol na walong-buwang-gulang--ilang araw makaraan silang dukutin ng armadong lalaki sa Merced, California, USA. Sa ulat ng Reuters, sinabing nitong nakaraang Lunes nang dukutin sa tanggapan ng kanilang trucking business ang mag-asawang Jasleen Kaur at Jasdeep Singh, ang anak nilang babae, at si Amandeep, kapatid ni Jesdeep. Sa kuha ng CCTV camera sa labas ng negosyo ng pamilya, nakita ang pagdating ng suspek pero nakatakip ng face mask ang mukha nito. Sa isa pang video, nakita na unang inilabas ng salarin na tila armado ng baril ang makapatid na Singh, na may tali ang mga kamay, at isinakay sa pickup truck. Sunod namang kinuha ng salarin ang mag-ina. Sa isang pahayag, kinumpirma ni Merced County Sheriff Vern Warnke, ang malungkot na balita tungkol sa pagkakakita sa mga labi ng mga biktima sa isang rural area. Isang farm worker umano ang nagreport sa mga awtoridad nang matuklasan nito ang mga labi ng mag-anak. Bago nito, nanawagan pa sa publiko ang mga kaanak ng mga Singh na tulungan silang mahanap ang nawawala mga biktima. Nasa kostudiya naman ng mga pulis ang suspek na si Jesus Manuel Salgado. Pero nasa ospital ito makaraang magtangka umanong magpakamatay. Una rito, naging person of interest sa kaso si Salgado matapos maitimbre sa mga awtoridad na may gumamit sa ATM card ng biktima. Inaalam pa ng mga awtoridad kung may ibang kasama si Salgado sa krimen. Hindi pa tukoy ng mga awtoridad ang motibo ng salarin sa krimen pero hinihinala nila na may kaugnayan ito sa pera.--Reuters/FRJ, GMA News"
1,"Nagbitiw bilang chairperson ng Land Transportation Franchising and Regulatory Board (LTFRB) si Atty. Cheloy Velicaria-Garafil, at lilipat naman sa Office of the Press Secretary. “Today, October 7, 2022, I tendered my resignation as LTFRB Chairperson as I have accepted the offer to help in the Office of the Press Secretary as its Undersecretary and OIC (officer-in-charge),” sabi ni Garafil sa pahayag na isa ring dating mamamayag. “This is a great honor and privilege and I thank the President for this opportunity to once again work with him in his administration to serve the Filipino people,” dagdag niya. Nito lang nakaraang Hunyo nang italaga ni Pangulong Ferdinand Marcos Jr., si Garafil para pamunuan ang LTFRB. Dati ring nagsilbi si Garafil bilang service director sa Committee on Rules sa Kamara de Representantes. Naging piskal din siya ng Department of Justice (DOJ) at State Solicitor para sa Office of the Solicitor General (OSG). Una rito, sinabi ni Marcos na malalaman sa susunod na linggo ang bagong press secretary makaraang magbitiw si Atty. Trixie Cruz-Angeles dahil sa usapin sa kalusugan.—FRJ, GMA News"
1,"Nahuli ang dalawang dating barangay tanod na wanted sa pagpatay sa isang pulis sa Quezon City, makaraan ang 20 taon nilang pagtatago. Sa ulat ni James Agustin sa “Unang Balita” nitong Biyernes, kinilala ang isa sa mga suspek na si Alberto Javellana Jr. na dinakip sa Barangay Commonwealth sa bisa ng warrant of arrest dahil sa kasong murder. Itinuturing si Javellana na most wanted person ng Quezon City Police District Station 13. Matapos nito, nadakip din ang kaniyang kapitbahay na si Abdon Estrada, may kaso ring murder at ika-apat na most wanted person ng estasyon. Sinabi ng pulisya na nagtago ang mga suspek sa malayong lugar. ""Noong 2002, sila po ang suspek doon sa pagpatay sa isang pulis na naka-assign sa Kamuning Police Station ng QCPD. Mayroon po silang kasamahan na isang pulis noon na nag-iinuman, nagkaroon ng mainit na pagtatalo na nagresulta sa pamamaril kung saan napatay ang biktima na pulis,"" sabi ni Police Lieutenant Colonel Roldante Sarmiento, Payatas Bagong Silangan Police Station Commander. Depensa naman ng mga suspek, hindi sila nagtago at hindi rin nila alam na mayroon silang warrant of arrest. Tumanggi rin ang mga suspek na sila ang pumatay sa pulis. ""Iba ang pumatay ho. Pulis din ang pumatay. Kasi kami, dati kaming BSDO (Barangay Security Development Officers), rumesponde lang po kami sa gulo. Napasama sa amin 'yung isang pulis na kapitbahay din namin,"" sabi ni Javellana. ""Noong nangyari 'yon, nagresponde kami noon eh, mga BSDO kami, kasama namin 'yung pulis. 'Yung pulis na kasama namin 'yun ang nakabaril, nakapatay. Pero nakapag-serve na siya,"" sabi ni Estrada. — Jamil Santos/VBL, GMA News"
1,"Patay ang isang babaeng HR officer ng pabrika sa Caloocan City nang pagbabarilin siya ng mga salaring sakay ng motorsiklo pagkalabas niya sa trabaho. Sa ulat ni Jonathan Andal sa Unang Balita nitong Huwebes, kinilala ang biktima na si Flordeliza Saavedra, 48-anyos, na dead on the spot matapos ang pamamaril sa Mindanao Extension, boundary ng Valenzuela at Caloocan nitong Miyerkoles ng hapon. Ayon sa kuwento ng mga kaopisina ni Saavedra, nakaangkas ang biktima sa motorsiklo ng isa pa nilang katrabaho nang lumabas sila sa pabrika. Pero bigla silang pinara ng mga suspek na sakay din ng motorsiklo, saka pinaulanan ng bala. ""Magkaangkas sila sa motor eh, pati 'yung inangkasan niya may tama rin, nasa ospital na nga eh,"" sabi ng ina ng biktima na si Valeriana. Narekober ng SOCO ang walong basyo ng bala. Naulila ni Saavedra ang mister at apat nilang anak. Duguang nakahandusay ang biktima nang abutan ng kaniyang inang si Valeriana. ""Walang kaaway na tao 'yang anak ko, maski itanong niyo sa mga kaopisina niya. Talagang napakabait niyan,"" sabi ng ina ng biktima. Idinagdag niya na matulungin at namimigay pa ng groceries tuwing Pasko sa mga tenant ng paupahan nito ang kaniyang anak. Noon namang pandemya, namigay pa ang biktima ng kaban ng mga bigas. ""Ganyang matulungin ang anak ko. Kaya hindi ko matanggap na ganiyan lang ang naging kamatayan niya. Kung namatay lang siya sa sakit kaya kong tanggapin. Eh pinatay, ang hirap tanggapin,"" anang ina ng biktima. ""Bilang isang HR, mabait siya kaya wala kaming nakikitang motibo tungkol doon sa pag-handle ng kaniyang trabaho,"" sabi ng katrabaho ng biktima.--Jamil Santos/FRJ, GMA News"
1,"Natunton ng mga pulis-Quezon City ang mga holdaper na nagholdap sa isang babae, sa pamamagitan ng global positioning system (GPS) ng cellphone ng biktima. Iniulat ni James Agustin sa Unang Balita nitong Huwebes na naagawan ang biktima ng cellphone, laptop, alahas, at malaking halaga ng pera ng mga holdaper nitong Miyerkules ng gabi. Ayon sa ulat, agad na natunton ng mga pulis ang mga suspek sa pamamagitan ng GPS ng cellphone ng biktima. Ayon sa biktimang 32-anyos na babaeng accountant, trauma at takot ang kayang naramdaman ng maholdap siya sa EDSA habang papauwi galing sa trabaho kagabi. Aniya, nakuha sa kaniya ang kanyang cellphone, laptop, ilang alahas, at cash na P10,000. Dumulog agad sa Quezon City Police District (QCPD) Station 10 ang biktima. Natunton kaagad ng mga pulis ang kinaroroonan ng mga suspek sa tulong ng GPS. Naaresto ang apat na suspek -- tatlong lalaki at isang babae -- sa Barangay Bagong Pag-asa, at nabawi sa kanila ang lahat na ninakaw mula sa biktima. Nakuhanan din ang mga suspek ng isang sumpak, ayon sa mga pulis. Nagkaharap muli sa police station ang mga suspek at kanilang biktima. Umamin ang dalawa sa apat na suspek sa ginawang krimen. Sinabi naman ng dalawa pang suspek na nadamay lamang umano sila. Mahaharap ang apat na suspek sa reklamong robbery. —LBG, GMA News"
1,"Nanawagan ang ina ng batang babaeng aksidenteng natusok ng lapis ang mata sa Las Piñas City para sa tulong, lalo na ang eye donor para sa kakailanganing operasyon. Sa panayam sa kaniya ng “Unang Hirit”  nitong Miyerkoles, sinabi ni Ramela Gacoscosin, ina ni Almira, na naglalaro noon ang batang pinsan niya at isa pang kalaro nito nang mabato ng kaniyang pinsan ang lapis. Kasalukuyang nasa ospital ngayon ang batang si Almira at pinagpa-fasting dahil posibleng matuloy ang kaniyang operasyon nitong Miyerkoles. Sa ngayon, wala pa raw donor para kay Almira. ""Kakayurin po ang mata niya na naapektuhan, kasi hindi na raw po talaga makakita. Pansamantala lalagyan muna ng laman para pumantay lang sa kabilang mata niya. Para daw po kahit nakapikit pantay daw po 'yung sukat ng mata niya sa kabilang mata niya,"" sabi ni Gacoscosin. Dahil dito, nangangailangan ng transplant si Almira. ""Nananawagan po ako na sana may mabubuting puso po na tumulong sa anak ko. Sana po talaga ay tumulong kasi po hindi rin po kasi namin kaya 'yung gastusin,"" panawagan ni Gacoscosin sa publiko. ""Masyado pa po kasing bata 'yung anak ko para hindi na siya makakita,"" dagdag pa niya. Kuwento ng tiyuhin ng bata na si John Paul Albareda, kalong ng lola ang batang si Almira sa tapat ng kanilang bahay nang biglang tamaan ng lapis ang mata nito. Para sa mga gustong tumulong, maaari itong ipaabot kay: Glen Mendoza: 09651235501 — VBL, GMA News"
1,"Naospital ang isang bata matapos mapasukan ng garapata ng aso ang kanyang tainga. Sa ulat ng Unang Balita nitong Miyerkules, sinabi ng ina ng bata na itinuring ng kanyang 8-anyos na anak ang kanilang alagang aso na kapatid niya. Katabi pa umano ang aso sa kanyang pagtulog. Pero nung makapanood daw ang ina ng palabas hinggil sa isang tao na pinasukan ng garapata ang tainga, napaisip daw siya dahil minsan may nakita siyang garapatang gumagapang sa likod ng tainga ng kanyang anak. Agad daw niyang sinilip ang tainga ng kanyang anak at nakitang may maliliit na garapata sa loob ng magkabilang tainga. Agad daw niyang dinala sa ospital ang bata upang malapatan ng paunang lunas. Maayos naman daw ang lahat, ayon sa ulat. Ngunit ngayong taon, napasukan na naman daw ng garapata ang tainga ng bata. Kaya itinakbo niya uli sa ospital ang anak. Ayon sa doktor, delikado ang ganitong insidente dahil maaaring mabutas ang eardrums o pedeng ma-infect. Kung masyado na umanong matagal na may infection sa tainga, maaaring humina ang pandinig. Payo ng doktor, dapat maingat ang mga magulang sa mga senyales na may iniinda ang bata sa loob ng kanilang tainga. Ayon sa isang beterinaryo, sadyang naghahanap talaga ng alternate host ang garapata, at pedeng tumgal ito ng six months na hindi kumakain. —LBG, GMA News"
1,"Kailangang maoperahan ang isang bata sa Barangay Manuyo Uno sa Las Piñas matapos aksidenteng matusok ng lapis ang mata, ayon sa ulat ng Unang Balita nitong Martes. Kuwento ng tiyuhin ng bata na si John Paul Albareda, kalong ng lola ang batang si Almira sa tapat ng kanilang bahay nang biglang tamaan ng lapis ang mata nito. Galing daw ang lapis sa dalawang batang naglalaro sa tabi ng mag-lola. Agad na dinala sa Philippine General Hospital ang bata kung saan sinabi ng doktor na eye transplant na lang ang pag-asa para maibalik ang paningin ni Almira. Nananawagan ng tulong ang pamilya ng bata dahil wala raw silang sapat na pera para maipaopera ang mata nito. —KBK, GMA News"
1,"Kinumpirma ng Malacañang ngayong Lunes ang pagpunta ni Pangulong Ferdinand ""Bongbong"" Marcos Jr. sa Singapore nitong weekend, at sinabing ""produktibo"" ang resulta ng biyahe. ""Naging produktibo ang pagdalaw sa Singpore ni Pangulong Ferdinand Romualdez Marcos Jr. Pinagpatibay niya ang mga pangunahing usapan sa huling state visit sa bayan na ito, at pinatuloy ang paghihikayat sa pag invest sa bayang Pilipinas,"" sabi ni Press Secretary Trixie Cruz-Angeles sa caption nang ire-post niya ang post sa Facebook ng Singapore politician na si Tan See Leng. Sa Facebook post ni Tan See Leng, nakasaad na: ""Congratulations to Sergio Perez for winning the Singapore Grand Prix! Happy to meet various Heads of States, Ministers and foreign dignitaries (including Bongbong Marcos, President Surangel Whipps Jr., Cambodia's Minister attached to the Prime Minister and Managing Director of Electricite Du Cambodge (EDC), Keo Rottanak, Cambodia's Minister of Commerce, Pan Sorasak, Advisor to the Royal Court, Kingdom of Saudi Arabia, Dr. Fahad Bin Abdullah Toonsi) to affirm our bilateral economic relationships and strengthen collaborations in energy cooperation as well as exchange views on manpower policies on the sidelines of the race."" Si Tan See Leng ang minister for manpower ng Singapore at second minister for trade and industry. Ginawa ang Singapore Grand Prix sa Marina Bay Street Circuit mula September 30 hanggang October 2. Nagwagi ang Red Bull Racing's Mexican driver na si Sergio Perez. Sa hiwalay na Facebook post, sinabi naman ni Singaporean Prime Minister Lee Hsien Loong na masaya siyang makita ang pagbisita ng mga nanood sa karera mula iba't ibang bahagi ng mundo. ""It is yet another sign that we have emerged from the pandemic and are open for business,"" ani Loong. Kabilang sa mga larawan na ipinost ni Loong ay sina Marcos at First Lady Liza Araneta-Marcos. ""Happy to link up again with friends from both here and abroad. They were excited to be here, to watch the race and enjoy the good company,"" anang opisyal. Una rito, lumabas ang mga ulat na bumiyahe si Marcos sa Singapore noong Sabado ng hapon para manood umano ng naturang karera. Binatikos ni Bayan Secretary General Renato Reyes Jr. nitong Linggo ang naturang biyahe ni Marcos na tinawag niyang, “insensitive, unnecessary and irresponsible,” para sa pangulo dahil nasa krisis ang ekonomiya ng bansa. Sinabing nagtungo si Marcos sa Singapore mula September 6 hanggang 7 para sa state visit. Kabilang umano sa nakapulong ng pangulo sina Singaporean President Halimah Yacob at Prime Minister Lee Hsien Loong, at tinalakay ang ugnayan ng dalawang bansa at iba pang mahahalagang usapin.—FRJ, GMA News"
1,"Matapos ang ilang buwang pagtatago, nahuli na sa Binangonan, Rizal ang babae na nagpapanggap na kasambahay para pagnakawan umano ang mga pinapasukan niyang amo sa Metro Manila at iba pang probinsya. Sa ulat ni John Consulta sa GMA News ""Saksi"" nitong Biyernes, sinabing dinakip ng mga tauhan ng Regional Special Operations Unit ng Police Regional Office 4A ang suspek na kinilalang si Gina Rose Ballad. Sinabi ng PRO 4A na agad silang nag-deploy ng team matapos makatanggap ng impormasyon tungkol sa kinaroroonan ng suspek. Sinabi ni Police Lieutenant Colonel Eunice de Guzman, spokesperson ng PNP PRO 4A, marami nang nabiktima si Ballad mula sa Cavite at NCR. Ibinalita ng GMA News noong Pebrero ang pamamasukan ng isang babae bilang kasambahay sa isang bahay sa Novaliches, Quezon City. BASAHIN: Wanted' na kasambahay, may iba na palang nabiktima Matapos nito, tinangay din niya ang mga gamit at pera ng kaniyang amo. Hulyo naman nang limasin niya ang aabot sa P1 milyong halaga ng gamit sa kaniyang amo sa Dagupan City. Matapos maipalabas sa GMA News, nagtungo sa NBI si Caren Tevanny dahil namukhaan niya ang suspek na nasa video, na nambiktima sa kaniya noon pang nakaraang taon. Nagpasalamat sa mga awtoridad ang mga nabiktima ng suspek sa pagkakahuli ni Ballad. Aminado naman si Ballad sa kaniyang kasalanan at humingi siya ng patawad. Hinikayat ni de Guzman ang iba pang nabiktima ng suspek na makipag-ugnayan sa RSOU ng PRO 4A para sa mga karagdagang kaso na maaaring isampa laban sa kaniya.--Jamil Santos/FRJ GMA News"
1,"Nauwi sa panunugod, panduduro at sakitan ang dalawang jeepney driver matapos magkagitgitan ang minamaneho nilang modern jeep at tradisyunal na jeep sa kalsada. Sa ulat ni Mariz Umali sa Unang Balita nitong Biyernes, mapapanood sa isang viral video ang panunugod ng tsuper na nakaberdeng polo shirt. Dinuro niya ang tsuper ng tradisyunal na jeep at inambahan gamit ang payong. Nagpapatulong ang uploader ng video sa Facebook na mahanap ang nanugod na tsuper. Ayon sa kaniyang post, nanghingi ng bayad ang nakaberdeng lalaki sa gasgas na siya rin umano ang gumawa matapos nitong manakit at manggitgit. Iniimbestigahan ngayon ng Land Transportation Franchising and Regulatory Board (LTFRB) ang video. Kinilala ang lalaking nanugod sa video bilang si Roderick Pinpin, driver ng Metro Comet modern jeep. ""Nasa lane po ako eh, lumusot siya, kinat (cut) ako. Binibitbit niya akong pilit sa kanan. Nagkagirian po kami hanggang sa nasabit niya po ito (gasgas), 'yan nga po ang tama,"" sabi ni Pinpin, na ipinakita ang gasgas na dulot ng jeep. Mapapanood sa video na nakuha ng kaniyang konduktor na binangga ng tradisyunal na jeep ang kanilang likuran, kaya bumaba si Pinpin para kausapin at papanagutin ang bumanggang driver. ""Tinitingan ko po kung bababa siya. Pagbukas po niya ng pinto, may hawak po siyang tubo. Noong nakita ko na 'yung hawak na tubo, kumuha rin ako ng panalag. Kung sakaling magpang-abot kami, meron akong panalag. Bumalik siya sa jeep, doon ko na po siya sinugod dahil nga po ayaw niyang makipag-usap nang maayos sa akin tungkol dito sa sinabit niya,"" sabi ni Pinpin. Sinusubukan pa ng GMA News na hanapin at kunin ang pahayag ng tsuper ng tradisyunal na jeep at ang babaeng sumisigaw sa video. Umamin si Pinpin na hindi tama ang ginawa niyang panunugod. Sinuspinde rin muna siya ng pinagtatrabahuhan niyang kumpanya. ""Hindi namin tino-tolerate 'yan kasi hindi 'yan 'yung dapat maging asal ng isang driver,"" sabi ni Ed Comia, Chairman ng Metro Comet Transport Service Cooperative. Nag-issue ang LTFRB ng show cause order at magtatakda sila ng pagdinig para pagharapin at pagpaliwanagin ang dalawang driver na sangkot sa insidente. Dapat din itong masagot ng parehong panig sa loob ng lima hanggang pitong araw. ""Hindi natin iko-condone 'yan. Walang lugar ang violence, pambabastos sa ating kalsada, lalong lalo na sa ating mga public transport groups at operators,"" sabi ni Atty. Cheloy Garafil, Chairperson ng LTFRB. —LBG, GMA News"
1,"Kailangan ng Pilipinas ng 106,000 nurses para punan ang kakulangan sa mga public at private facility at mga ospital, ayon sa Department of Health (DOH). Sa pulong balitaan nitong Huwebes, sinabi ni DOH officer in charge Maria Rosario Vergeire, na mayroon na ring kakulangan ng mga duktor, pharmacists, radiologic technologists, medical technologists, occupational therapists, physical therapists, midwives, at mga dentista sa bansa. “We have a shortage or a gap of around 106,000 para mapunuan natin ‘yung mga facilities natin all over the country, both public and private,"" patungkol ni Vergeire sa mga nurse. ""Sa ngayon, mayroon tayong mga plantilla positions that are still to be filled up sa ating mga ospital,” patuloy niya. “Nananawagan po tayo sa ating mga kababayan na our nurses here in the country, midwives in the country, our dentists, and other healthcare professionals, meron tayong vacant na plantilla positions para ma-hire namin kayo,” Vergeire said. Hinikayat niya ang mga interesadong aplikante na makipag-ugnayan sa Human Resources Bureau ng DOH para maiproseso ang kanilang mga dokumento. Nag-aalala rin si Vergeire sa pangingibang-bansa ng mga Pinoy healthcare worker. Nais umano ng DOH na panatilihin ang 7,500 yearly deployment cap ng mga healthcare worker. “Isa po ito sa mga dahilan kung bakit nagkukulang ang mga healthcare workers dito sa ating bansa, specifically doon sa ating mga facilities. This is because of the migration of our healthcare workers,” sabi ni Vergeire. “Hanggang sa kulang pa po ang produksyon ng ating bansa sa mga specific healthcare worker professions na ito, sana ‘yung deployment cap natin ay manatili na lang sa ganon,” dagdag niya.—FRJ, GMA News"
1,"Nahuli-cam ang pagpuntirya ng ilang lalaki sa dalawang bisikleta, at pati na rin ang mga sinampay sa Quezon City. Iniulat ni James Agustin sa Unang Balita na nasapul ng CCTV ang pagpasok ng ilang lalaki sa isang compound sa Barangay Payatas noong Martes ng gabi. Ang isang lalaki bahagyang umakyat sa hangdanan at tila may inaabot. Kinuha na pala niya ang nakasampay na damit. Maya-maya pa, magkasunod na inilabas ng dalawang lalaki ang dalawang bisikleta. Hindi naitakbo ng mga magnanakaw ang isang bisikleta dahil nasalubong ng residente sa compound ang lalaking may dala nito. Nauna nito, sa malapitang kuha ng CCTV, makikita ang isang lalaking lumapit sa mga nakaparadang biksikleta. Umalis siya saglit. Pagbalik ng kanyang kasama kinuha na ang bisikleta. Pinuntirya naman ng isang lalaki ang isa pang bisikleta. Nahuli-cam ang pagtakas ng mga suspek. Naglakad ang isa dala-dala ang ninakaw na damit, habang nakasakay sa bisikleta ang kanyang kasama. Makikita ring  tumatakbo palayo ang ikatlong suspek. Napansin na raw pala ang mga suspek ng mga residente sa compound kaya isa lang ang natangay na bisikleta. Nai-report na umano sa barangay ang pagnanakaw at inaalam na ng mga awtoridad ang pagkakakilanlan ng mga magnanakaw.—LBG, GMA News"
1,"Isang sentimo na lang at sasampa na sa P59:$1 ang palitan ng piso kontra sa dolyar ng Amerika. Ang galaw ng piso, masusi umanong sinusubaybayan ni Pangulong Ferdinand ""Bongbong"" Marcos Jr., ayon sa Office of the Press Secretary. Sa kalakalan sa merkado ngayong Martes, natapyasan ng 49 na sentimos ang halaga ng piso para magsara sa panibagong all-time low na P58.99:$1. Ito na ang ika-11 na all-time low ng piso laban sa dolyar ngayong Setyembre: September 2 (P56.77:$1), September 5 (P56.999:$1), September 6 (P57.00:$1), September 8 (P57.18:$1), September 16 (P57.43:$1), September 20 (P57.48:$1), September 21 (P58$1), at September 22 (58.49:$1). Mula Enero 2022, umabot na sa P7.99 o 15.7% ang ibinaba ng halaga ng piso laban sa dolyar na P50.999:$1 na nagsara sa huling trading day noong 2021. Nangyari ang panibagong paghina ng piso laban sa dolyar matapos na magpatupad muli ang Federal Reserveng Amerika ng pagtaas sa kanilang policy rates ng 75 basis points. “Higher US interest rates or bond yields increase the attractiveness or allure of the US dollar, with high interest rate income on US currency-denominated deposits/bonds/other fixed income instruments,” paliwanag ni Rizal Commercial Banking Corp. (RCBC) Chief Economist Michael Ricafort sa ipinadalang mobile message. “Local monetary authorities signaled possible surprise or off-cycle local policy rate hike/s, more intervention in the local foreign exchange markets; both of which could help stabilize the peso exchange rate, as well as overall inflation,” dagdag niya. Nitong nakaraang linggo, nagpatupad din ang Monetary Board ng Bangko Sentral ng Pilipinas (BSP) ng policy rate hike ng panibagong 50 basis points. Inaasahan na aabot ngayong taon ang inflation rate sa 5.6%, mas mataas sa naunang pagtaya na 5.4%. Sinabi rin ni Ricafort na maaaring makaapekto sa local financial markets ang pinsalang idinulot ng Typhoon Karding (international name: Noru), na maaaring magpataas sa presyo ng mga pagkain at iba pang agricultural products. “The peso also weaker after the local stock market, the PSEi, declined for the fourth straight trading day,” saad niya. Samantala, sinabi ni Office of the Press Secretary Ttrixie Cruz-Angeles, na kahit hindi natalakay sa 9th Cabinet meeting ang paghina ng piso ay masusi itong pinapasubaybayan ni Marcos. ""The President is in constant touch with the economic team and they are closely monitoring this. As you know naman, the inflation rate isn't due to any local factors. It's really about the exchange rate,"" pahayag niya sa press briefing nitong Martes. ""But, it is a matter for the President, which the President closely monitors on a regular basis,"" dagdag niya.--FRJ, GMA News"
1,"Dumausdos ng walong baytang at pumuwesto sa pang-41 ang Gilas Pilipinas sa pinakabagong FIBA world rankings sa kabila ng ingay na nilikha sa nagdaan nitong mga laban. Hawak dati ng Philippine national baskeball team ang pang-33 puwesto sa ranking. Ngayon, naungusan sila ng mga karibal na koponan sa Asya na South Korea (no. 34) at Japan (no. 38). Nangyari iyan kahit pa dumausdos ng limang baytang ang S.Korea, at isang baytang ang Japan. Ang pagbaba ng Pilipinas sa world ranking ay bunsod ng hindi magandang kampanya na ipinamalas ng Gilas sa 2022 FIBA Asia Cup. Nasa ika-siyam na puwesto lang ang Pilipinas, ang pinakamalalang pagtatapos ng bansa sa naturang regional tournament mula noong 2007, kung saan nakuha rin ng bansa ang nasabing posisyon. Kamakailan lang, yumuko ang Gilas sa fourth window ng FIBA World Cup Asian Qualifiers sa Lebanon, kahit pa naging resbak ng koponan ang Fil-Am NBA star na si Jordan Clarkson. Nakabawi naman ang Gilas sa koponan ng Saudi Arabia sa kanilang pagtutuos sa Mall of Asia Arena. Nangunguna pa rin sa world ranking ang Team USA, na sinundan ng Spain, Australia, Argentina, at France. —FRJ, GMA News"
1,"Nabundol at nagulungan ng isang sports utility vehicle (SUV) ang isang 63-anyos na street sweeper sa Parañaque. Ang suspek, hindi tumigil. Sa ulat ni Jamie Santos ""24 Oras Weekend,"" makikita sa CCTV footage ang biktimang si Doreen Bacus, habang nagwawalis sa gilid ng kalsada sa panulukan ng Elizarde at Aguirre Avenue sa Barangay BF Homes. Makikita rin ang pagdating ng SUV na minamaneho ni Raymond Sapirain, at dire-diretsong nahagip ang biktima at nagulungan. Naiwang nakahandusay sa gilid ng daan ang biktima habang hindi naman tumigil ang SUV. Ayon sa pulisya, naharang ng mga security guard ng subdibisyon ang driver at dinala sa pulisya. Sinabi naman ni Miles, Bacus, na nananatili pa sa ospital ang kaniyang ina para isailalim sa mga pagsusuri. May bali umano sa kamay at natanggal ang tenga ng kaniyang ina. Tumanggi naman ang driver na magbigay ng pahayag. Pero sabi ng imbestigador, handa itong tumulong sa imbestigasyon at sa biktima. Nahaharap ang driver sa reklamong reckless imprudence resulting to serious physical injury.--FRJ, GMA News"
1,"Sinundan, tinutukan ng baril bago hinoldap ng riding-in-tandem ang isang delivery rider na naghahatid ng mga parcel sa Las Piñas City. Ang mga salarin, tinangay ang halos P10,000 na bayad ng mga customer. Sa ulat ni Nico Waje sa Unang Balita nitong Huwebes, mapapanood sa CCTV ang pagpasok ng magkaangkas na motorsiklo sa isang kalye sa Barangay Pulang Lupa Uno tanghali ng Martes. Makaraan ang ilang saglit, dumaan din ang delivery rider na kinilalang si Darwin Paras, na maghahatid noon ng mga parcel. Sa isa pang kuha, makikitang huminto sa dulo ng kalsada ang mga salarin saka umalis, habang pumasok naman ang delivery rider sa isang eskinita. Pero bumalik ang mga suspek at sinundan ang delivery rider sa eskinita. Makalipas lamang ang isang minuto, nagmamadali nang lumabas ang magkaangkas na salarin, na hinoldap na pala ang delivery rider. Hinabol sila ng delivery rider, na maririnig sa CCTV na humihingi ng tulong. ""Nagde-deliver po ako sa customer. Pag-deliver ko po roon sa customer, bigla-bigla na lang may um-ano sa likod ko na huwag daw akong kikilos nang masama,"" sabi ni Paras. Hindi nakunan ng CCTV pero tinutukan umano ng baril sa ulo si Paras, at tinangay din ng mga suspek ang kaniyang cellphone at halos P10,000 na bayad sa mga parcel. Kinuha rin mula kay Paras ang susi ng kaniyang motorsiklo para hindi siya makahabol. Sinabi ni Paras na ngayon lang ito nangyari sa kaniya sa tatlong taon niyang pagde-deliver sa lugar. Inaalam na ng Las Piñas Police ang pagkakakilanlan ng mga suspek. ""Makonsensiya sila sa ginawa nila sa akin. [Magtrabaho] sila nang patas. Kasi pinaghihirapan po 'yung trabaho namin e hindi naman po kami basta-basta lang eh,"" sabi ni Paras. —GMA News"
1,"Sa halip na magpalamig sa apartelle kasama ang nobya sa kanilang monthsary, sa likod ng rehas ang bagsak ng isang lalaki matapos na masakote siya ng mga pulis dahil sa panghahablot umano ng cellphone sa isang pasahero ng van sa Taguig City. Sa ulat ni Nico Waje sa GMA News ""Unang Balita"" nitong Miyerkules, kinilala ang suspek na si Moises Dagdag, na humingi ng tawad sa kaniyang biktima. Nadakip si Dagdag ng mga pulis na tiyempong nasa C-5 sa kahabaan ng Fort Bonifacio dakong 7:00 pm nitong Martes, nang humingi ng saklolo ang pasaherong hinablutan niya ng cellphone. Ayon sa biktima, sira ang aircon ng van na kaniyang sinasakyan kaya bukas ang bintana nito nang bigla umanong hablutin ng suspek ang kaniyang cellphone. Hinabol ng mga pulis ang suspek at inabutan. Mayroon umanong motorsiklo na naghihintay sa suspek sa gagawing pagtakas. Noong una, sinabi ni Dagdag na hindi niya alam kung ano ang pumasok sa isip niya at hinablot ang cellphone ng biktima. Pero inamin din niya kinalaunan na balak niyang ibenta ang cellphone. ""Para maano po yung girlfriend ko, malagay ko sa ano...mag-a-apartelle sana kami,"" ani Dagdag na sinabing monthsary nila ng kasintahan sa Huwebes, Sept 22. Natuklasan naman ng mga pulis na dati nang nasangkot sa iba pang kaso ang suspek gaya ng pagnanakaw, illegal drugs at illegal gambling.--FRJ, GMA News"
1,"Bumangga sa poste ng kuryente at tumagilid ang isang dump truck madaling araw nitong Miyerkules, at nasugatan ang driver at pahinante nito. Sa ulat ni James Agustin sa Unang Balita, sinabing nangyari ang insidente dakong 2 a.m. matapos mawalan umano ng preno ang truck at bumangga sa poste sa kahabaan ng Payatas Road sa Quezon City. Nabasag ng windshield at tumagilid ang dump truck at nagkalat sa kalsada ang karga nitong buhangin. Galing umano ang truck sa Rodriguez, Rizal at patungo sana sa Mandaluyong. Kwento ng driver, mabagal lang ang takbo nila at pagdating sa pababang bahagi ng kalsada ay nag-brake siya pero hindi na kumagat ang preno. Nag-handbrake siya pero hindi na kinaya, kaya ibinangga na lamang niya sa poste ang truck. Kapwa ng driver at pahinante ay nagtamo ng mga sugat. Bahagyang naapektuhan ang daloy ng trapiko sa lugar dahil nasakop ng tumagilid na truck ang isang lane ng kalsada, ayon sa ulat. Hindi pa natanggal ang truck hanggang sa oras ng pangbabalita. —LBG, GMA News"
1,"Nangangamba ang isang grupo ng mga magsasaka ba baka madagdagan ng hanggang P4 per kilo ang presyo ng bigas. Inihayag ito ng Federation of Free Farmers Cooperative sa ulat ni Bam Alegre sa GMA News' Unang Balita nitong Martes. Ang posibleng pagtaas ng presyo ng bigas ay sanhi ng pagtaas pa rin ng halaga ng mga produktong petrolyo. Bukod pa diyan ang mahal na gastusin sa pagtatanim dahil sa tumataas na rin umano ang presyo ng abono o pataba sa lupa. Noong nakaraang linggo, tumaas sa P15,000 ang halaga ng fertilizer mula sa dating P12,000. Dahil dito ayon sa grupo, nadagdagan ng P3 per kilo ang rice production cost. Kaya ang profit margin ng magsasaka ay nasa P4 per kilo na lang umano. Ilang nagtitinda ng bigas ang nagtaas na umano ng kanilang presyo noong nakaraang buwan. Pero dahil sa reklamo ng mga namimili, hindi nila maisagad ang dagdag presyo na kailangan nilang ipataw. Sa halip, umaasa na lang ang mga nagtitinda ng bigas na marami ang mamimili ng produkto. Sa ngayon, ang lokal na bigas ay nagkakahalaga sa mga pamilihan ng mula P38 hanggang P40 per kilo. —FRJ, GMA News"
1,"Tataas na ang singil sa pasahe sa mga pampublikong transportasyon matapos itong aprubahan ng Land Transportation Franchising and Regulatory Board (LTFRB) nitong Biyernes. Kasama sa fare increase ang transport network vehicle services (TNVS). Sa isang pahayag, inanunsyo ng LTFRB na P1 ang itataas sa minimum fare sa unang apat na kilometro sa traditional at modern jeepneys. “Upon the effectivity of the decision, the minimum fare for traditional public utility jeepney (TPUJ) will be P12, while for modern PUJ (MPUJ) will be at P14,” ayon sa LTFRB. Bukod sa pagtaas sa minimum fare, may dagdag na singil na P0.30 sa bawat susunod na kilometro ng biyahe sa TPUJ. Habang karagdagang P0.40 per succeeding kilometer naman sa MPUJ. “Based on the increase, the fare for succeeding kilometer run TPUJ will be P1.80 from the current P1.50, while for MPUJ will be P2.20 from P1.80,” ayon pa sa LTFRB. Sa public utility buses (PUB), magkakaroon ng dagdag na P2 sa base fare para sa city at provincial buses sa unang limang kilomentro. Samantalang P0.35 hanggang P0.50 naman ang dagdag sa succeeding kilometer fare sa naturang uri ng bus. Para sa mga taxi at TNVS, may dagdag na P5.00 na flagdown rate para sa kanila. “Upon effectivity of the decision, the minimum fare for taxis and Sedan-type TNVS will be P45, while AUV/SUV-type TNVS will be at P55. For hatchback-type TNVS, flagdown rate will be P35,” paliwanag ng LTFRB. “There will be no increase in the succeeding kilometers,” dagdag nito. Posibleng maipatupad ang bagong singil sa pasahe sa unang linggo ng Oktubre o pagkaraan ng 15 araw kapag nailathala ito sa mga pahayagan. Ayon pa sa LTFRB, mananatili ang 20% discount para sa senior citizens, persons with disability at estudyante. —FRJ, GMA News"
1,"Patay ang isang 14-anyos na estudyante matapos pagtulungang saksakin ng mga kapwa niya menor de edad sa Quezon City. Sa ulat ni James Agustin sa Unang Balita nitong Biyernes, sinabing tatlong saksak sa iba't ibang bahagi ng katawan ang tinamo ng biktimang kinilalang si Xian Ezekiel Pastores, isang Grade 8 student. Naisugod pa sa ospital ang biktima pero binawian din ng buhay, ayon sa ulat. Nangyari ang krimen sa compound ng isang supermarket sa E. Rodriguez Avenue sa Quezon City nitong Huwebes ng gabi. Ayon sa isang saksi, nakalapit pa sa kanya ang biktima na bigla lamang sinaksak ng suspek mismo sa tabi niya. Naisakay pa umano ang estudyante sa tricycle upang isugod sa ospital, ayon sa saksi. Pahayag ng tatay ng biktima, nalaman lamang nila ang insidente nang pumunta sa kanilang bahay ang kaibigan ng kanyang anak. Kwento ng tatay, hinawakan umano ang kanyang anak ng mga babae at sabay inudayan ng saksak ng suspek. Naaresto ang sumaksak sa biktima na isang binatilyong 15-anyos. Dinala rin sa police station ang lima pa niyang mga kasamahan na edad 14 hanggang 16. Sa inisyal na imbestigasyon ng mga pulis, kasama ng biktima ang kanyang mga kaibigan galing sa eskwelahan nang biglang sumulpot ang grupo ng mga suspek at pinagtulungan ang biktima. Hindi nakunan ng pahayag ang suspek dahil hindi pumayag ang kanyang mga magulang. Ito-turn over ng mga pulis ang mga suspek na mga menor de edad sa Social Development Department ng Quezon City Police. —LBG, GMA News"
1,"Labis na takot ang naramdaman ng isang babaeng Grade 12 student nang tutukan siya ng patalim ng isang holdaper sa Quezon City. Nakuha ng salarin ang cellphone ng biktima na regalo ng kaniyang mga magulang para sa kaniyang kaarawan. Sa ulat ni James Agustin sa GMA News ""Unang Balita"" nitong Huwebes, nahuli-cam sa CCTV camera ang insidente na nangyari sa Barangay Masagana sa Quezon City nitong Miyerkules ng hapon. Sa video, makikita ang 17-anyos na biktima na papauwi na pero saglit na tumigil sa maliit na kalye para tingnan ang mensahe sa cellphone. Mula likod niya, lumapit ang salarin at tinutukan ng patalim sa leeg ang estudyante. Makikita rin na nagpumiglas ang biktima. Kaagad namang tumakas ang salarin dala ang cellphone ng biktima. “Inakbayan niya po ako nang mahigpit no'n sobra. Tapos po pagka-akbay niya po sa akin nang mahigpit no'n, tinutukan niya po ako dito ng matalim po. After po no'n, hawak na niya yung phone ko po. Sobra po yung pagkahigpit niya po sa leeg ko po talaga no'n so tinatry ko po talaga na umalis sa kaniya na kasi po natakot po talaga ako,” kuwento ng biktima. Tinatayang nagkakahalaga ng P17,000 ang cellphone., na ayon sa biktima ay regalo sa kaniya ng kaniyang mga magulang para sa nalalapit niyang kaarawan. “Pasalamat na rin po ako sa Panginoon dahil wala siyang ginawa sa anak ko, hindi niya sinaktan. Sana mahuli siya para wala na po siyang mabiktima na iba,” saad ng ina ng biktima. Naiulat na sa barangay at Quezon City Police Department Station 8 ang insidente. Hinahanap na umano ng mga awtoridad ang holdaper.—FRJ, GMA News"
1,"Arestado ng mga rumurondang pulis ang isang menor de edad na nanghablot umano ng cellphone sa Santa Cruz, Maynila, nitong gabi ng Miyerkules. Ayon sa ulat ni Darlene Cay sa Unang Balita nitong Huwebes, kuha sa CCTV kung paano na-corner ng pulis ang isang riding-in-tandem sa isang intersection. Bagama't nahuli ang rider, nakatakas naman ang angkas nito. Kuwento ng biktimang si Joan Ofqueria, naglalakad siya kasama ang kapatid nang biglang may humablot sa hawak niyang cellphone. “Pagkuha po ng cellphone sigaw po ako. Sabi ko, ‘Kuya, ‘yung cellphone ko po’. Wala po kaming napansin talaga kaya ‘yung cellphone po namin (linalabas namin) kasi wala po kaming naririnig na (tunog) ng motor po,” aniya. Dagdag pa ng biktima, mahalaga sa kaniya ang cellphone dahil ginagamit niya ito pangkontak sa pamilya sa Cebu. “Kinakabahan po kasi first time po namin (ma-snatchan). Akala po namin sa TV lang po namin ‘yun napapanuod pero nangyari na po sa amin,” saad pa niya. Ayon kay Police Lieutenant Colonel Ramon Czar Solas, hepe ng Santa Cruz Police Station, nagtatrabaho sa isang computer shop ang suspek at nakadispalko ng pera kaya nagawa nito ang krimen. “Mayroon siyang parang nadispalko na pera, around P20,000, so parang naubos ‘yung pera na ‘yun at namomroblema siya kung paano babayaran doon sa may-ari ng computer shop,” ani Solas. Narekober ng mga pulis ang motor na ginamit sa krimen ngunit nabitbit ng nakatakas na suspek ang cellphone. Patuloy siyang pinaghahanap ng mga awtoridad. Planong i-turn over ng mga pulis ang kustodiya ng suspek sa Department of Social Welfare and Development dahil siya ay menor de edad pa. Nagpaalala rin si Solas sa publiko na mag-ingat lalo na tuwing gabi at iwasan ang paglabas ng mga mamahaling gamit. —Alzel Laguardia/KBK, GMA News"
1,"Dismayado si Basilan Representatives Mujiv Hataman sa malaking tapyas sa pondo para sa infrastructure projects na inilaan sa Mindanao sa ilalim ng 2023 proposed budget ng pamahalaan. Sa isang pahayag nitong Martes, sinabi ni Hataman na hiniling na niya at ng iba pang Mindanao solons sa Committee on Mindanao Affairs, na ipatawag ang mga opisyal ng Department of Budget and Management at National Economic and Development Authority, para hingan ng paliwanag sa malaking natapyas na pondo sa Mindanao na nakalaan sa infrastructure projects. “Gusto sana namin malaman kung anong mga lugar, imprastruktura o anong mga programa ang nabawasan. Baka mamaya napakahalaga nito at contributory sa pag-sustain ng kapayapaan sa Mindanao. Dahil ngayong may kapayapaang tinatamasa, kailangang humabol ng Mindanao in terms of progress and development,” ani Hataman, dating governor ng autonomous region na tinatawag na ngayong Bangsamoro Autonomous Region in Muslim Mindanao (BARMM). “Siyempre, mahalaga dito ang imprastruktura: mga kongkretong daan para sa komersyo, farm-to-market roads para sa mga bukid, mga gusali at paaralan para sa serbisyo sa mamamayan, at marami pang iba,” patuloy niya. Ayon kay Hataman, base sa National Expenditure Program (NEP) na isinumite sa Kongreso, umaabot lang sa P30.49 bilyon ang pondo para sa infrastructure outlay sa 2023. Lubha itong maliit kumpara sa inilaan noon 2021 na P47.2 bilyon, at ngayong 2022 ay umaabot sa P84.69 bilyon, o P54.2 bilyon ang ibinaba sa 2023. ""Nitong mga nakaraang taon, malaki ang pondong inilaan para sa imprastruktura sa Mindanao. Kaya nalungkot kami nang nakita namin ang Mindanao budget sa bagong panukala, ang laki-laki nang nabawas,” nadidismayang pahayag ni Hataman. “Kung hindi kayang ibalik yung dati, baka maaaring huwag naman kaltasan ng napakalaki ang pondo ng Mindanao. Alam naman nating napag-iwanan ang Mindanao sa pag-unlad dahil sa dekadang digmaan at kaguluhan na pinagdaanan nito,” hiling niya. --FRJ, GMA News"
1,"Pinirmahan ni Pangulong Ferdinand “Bongbong” Marcos Jr. ang Executive Order No. 3, na napapahintulot ng boluntaryong paggamit ng face mask sa labas o outdoor settings. Inihayag ito ni Press Secretary Trixie Cruz-Angeles nitong Lunes sa press briefing. ""Naglabas po tayo today ng Executive Order No. 3, allowing voluntary wearing of face masks in outdoor settings and reiterating the continued implementation of minimum public health standards during the state of public health emergency relating to the COVID-19 pandemic,"" pahayag ni Cruz-Angeles. ""Ito na po 'yung ina-announce ng DOH na voluntary wearing of face masks outdoors, in non-crowded places, provided... kung kayo ay immunocompromised, seniors or hindi kumpleto ang bakuna, kailangan pa rin po mag-face mask or strongly encouraged ang face masks,"" dagdag niya. Nakasaad sa EO No. 3 na, ""the voluntary wearing of face masks in open spaces and non crowded outdoor areas with good ventilation is hereby allowed; provided that not fully vaccinated individuals, senior citizens, and immunocompromised individuals are highly encouraged to wear their masks and physical distancing will be observed at all times."" Gayunman, itinatakda pa rin ang paggamit ng face masks sa ""in indoor, private or public establishments, including in public transportation by land, air or sea, and in outdoor settings where physical distancing cannot be maintained."" Sinabi rin ni Cruz-Angeles ""effective immediately"" ang naturang kautusan kapag nailathala na sa Official Gazette o sa mga pahayagan. Nang tanungin kung bakit pumayag si Marcos sa voluntary use ng face masks sa outdoor settings, sinabi ni Cruz-Angeles na 6% na lang ang layo ng bansa sa tinawag niyang ""wall of immunity."" ""He had imposed a condition and one of that is the establishment of the wall of immunity since we are 6% away from that then it's time. So we're doing this in stages, in phases so that we can have feedback on whether or not these new policies are working and how to make them more efficient,"" paliwanag ng opisyal. ""Hopefully, by the end of the year, we might be able to have a... to be voluntarily mask indoors as well,"" patuloy niya.—FRJ, GMA News"
1,"Arestado ang isang 23-anyos na lalaki matapos mahuling nagnakaw ng isang motorsiklo sa Barangay Payatas, Quezon City. Ayon sa ulat ni James Agustin sa Unang Balita nitong Lunes, nagising ang may-ari ng motorsiklo matapos umanong makarinig ng tunog na may nagpaandar nito. “Nagulat na lang po ako na wala na po ‘yung motor doon sa harapan ng bahay namin and then nung nakita ko po ‘yun, pinapaandar na nung nagnakaw,” saad ng may-ari. Laking gulat niya nang makitang kaibigan ng kaniyang bunsong kapatid ang suspek na kinilalang si JR Manangkil. Aniya, nakulong na si Manangkil limang taon na ang nakalilipas at inakala nilang nagbago na ito nang bumalik, kung kaya’t nakampante sila na hindi na magnanakaw pang muli. Agad namang umaksyon ang Quezon City Police Department ng follow-up operations at kinumpirmang minsan nang nakulong ang suspek sa City Jail dahil sa kasong pagnanakaw. “Sa tulong po ng ating confidential informant ay mabilis nating natunton ang kinaroroonan nitong ating suspek at agad din nating nahuli ito,” ani Police Station commander Police Lieutenant Colonel Roldante Sarmiento. Nakuhanan ng isang kalibre-22 na baril na kargado ng mga bala si Manangkil nang siya’y mahuli. Depensa ng suspek, nagawa niya ang krimen dahil sa hirap ng buhay. “‘Di po ako makahanap ng trabaho,” dagdag pa niya. Nabawi naman ng may-ari ang kaniyang motorsiklo ngunit pinalitan na ni Manangkil ang kulay nito at wala na ang mga side mirror. Nahaharap sa kasong paglabag sa New Anti-Carnapping Law at Illegal Possession of Firearms ang suspek. — Alzel Laguardia/RSJ, GMA News"
1,"Inireklamo ang isang lasing na lalaki na nanutok umano ng baril sa kanyang kainuman sa Quezon City. Iniulat ni James Agustin sa Unang Balita na lasing na lasing pa nang arestuhin ng mga pulis si Crisanto Paredez sa Barangay Gulod, Novaliches kagabi. Nangyari ang pag-aresto matapos siyang ireklamo ng panunutok umano ng baril sa kainuman. Kuwento ng kainuman na si Bernardo Mabato, nagulat na lamang siya nang uminit ang ulo ni Paredez hinggil sa galit niya sa isang tao na gusto umano nitong kausapin sa oras na iyon. Matapos mapagsabihan ni Bernardo, umalis na galit na galit si Crisanto at kumuha ng baril. Nang makabalik ito, bigla na lamang umanong itinutok kay Bernardo ang baril. Sa sobrang takot, nagtatakbo si Bernardo, na agad na nakahingi ng tulong sa mga pulis at hinuli si Chrisanto. Nakuha mula sa suspek ang isang kalibre .45 na baril na kargado ng mga bala. Pero giit ni Crisanto, wala siyang baril at wala siyang kakayahang bumili ng baril, at itinanggi rin niyang tinutukan niya ng baril si Bernardo. Dinala sa Quezon City Police District Station 4 ang suspek na mahaharap sa mga reklamong illegal possession of firearm, alarm and scandal, at grave threat. —LBG, GMA News"
1,"Binawian ng buhay ang isang 18-anyos na pasibol na boksingero na unang nawalan ng malay sa gitna ng kaniyang pagsasanay sa isang gym sa Makati City. Doble ang pasakit sa kaniyang mga magulang dahil na-scam pa sila habang humihingi ng tulong para sa pagpapagamot ng anak. Sa ulat ni Saleema Refran sa GMA News ""24 Oras"" nitong Huwebes, sinabing nangangarap na maging professional boxer mula sa Cavite ang binatang si Axiel Van Dignos. Nakasungkit na ng mga medalya sa flyweight division si Axiel, at hangad na sundan ang yapak ng kaniyang ama at coach na si Mang Charlito ""Boy"" Dignos. Ngunit habang nasa sparring noong isang linggo sa gym sa Makati, biglang nag-collapse si Axiel. Dinala siya sa ospital at ilang araw na na-comatose bago binawian ng buhay noong Linggo ng gabi. ""Ngayon lang ako nakaramdam ng ganito kasakit. Grabe, hindi ko mawari, ang sakit talaga,"" sabi ni Charlito. ""Hindi nga po ako makapaniwala na nangyari 'yun sa kaniya, bigla na lang iniwan niya po kami. Sobrang sakit po talaga,"" sabi ni Charles Ivan, kapatid ni Axiel. Sinabi ni Charlito na noong nasa ensayo, nagsimulang malakas ang anak, pero napansin niya na mabilis na napagod ang anak. ""Maganda naman 'yung galaw niya, 'yung suntok niya malakas. Pagkatapos ng two rounds, nagsabi siya sa akin 'Pa pagod ako, pagod na ako.' First time niyang nagsabi sa akin ng gano'n sa sparring,"" sabi ani Charlito. Sinabi ng Ospital ng Makati kung saan dinala si Axiel, na uncal herniation secondary to severe traumatic brain injury ang sanhi ng kaniyang pagkasawi, o nagkaroon ng pagdurugo sa kaniyang utak. ""'Usually happens po na biglaan so dahil po ito... due to injury po sa ulo, due to repeated blows to the head, so pwede po magka-intracranial bleeding,'"" sabi ni Dr. Joseph Noel De Chavez, Chief Surgical Resident ng Ospital ng Makati. ""Dahil po nu'ng bleeding, nagkaroon pong increase pong pressure sa loob po ng ulo kaya naipit po yung part ng utak na nagko-control po sa paghinga at saka pagtibok po ng puso ng pasyente,"" dagdag ni De Chavez. Hindi na isinailalim pa sa operasyon si Axiel dahil unstable ang kaniyang kondisyon. Ayon kay Charlito, round robbin sa tatlong boksingero sa magkakalapit na timbang ang ginawang sparring. Nakasuot naman ang lahat ng headgear at mouthpiece. Sinubukan ng GMA News na kunin ang panig ng mga sparring partner ni Axiel pero tumangging magbigay ng panayam. Dagdag pasakit din sa pamilya nang mabiktima pa sila nang manlolo at makuha ang natanggap nilang donasyon para sana sa pagpapagamot noon ng anak. ""Sabi niya [nagpadala ng mensahe], 'Banggitin mo na lang muna 'yung six digit number diyan sa last na message na dumating.' 'Yun pala 'yung OTP... Sunod-sunod na 'yung withdraw na P5,000, P5,000, hanggang sa umabot ng P16,000. Wala na. 'Yung laman P16,807. Ubos-ubos talaga, simot,"" sabi ni Charlito. -- Jamil Santos/FRJ, GMA News"
1,"Ipinangalan kina Pangulong Ferdinand “Bongbong” Marcos Jr. at First Lady Louise “Liza” Araneta-Marcos ang bagong hybrid orchid sa Singapore. Tinawag ang halaman na Dendrobium Ferdinand Louise Marcos, na maraming mamulaklak at may sukat na 50 to 70 cm in length at four cm in width. Sa kanilang ikalawang araw na state visit sa Singapore, nagtungo sina Marcos sa National Orchid Garden nitong Miyerkules kung saan ipinakita ng mga opisyal ang bagong orchid. Ayon sa curator na si Whang Lay Keng, ang naturang pagtitipon ay pagpapakita ng magandang ugnayan ng Pilipinas at Singapore. “We are very honored to have an orchid named after the President and spouse,” ani Whang. Sinabi rin ni Whang na may orchids din na ipinangalan kina dating Pangulong Corazon Aquino at Rodrigo Duterte, at maging kay dating First Lady Imelda Marcos. —FRJ, GMA News"
1,"Inihayag ng dating adviser ng National Task Force Against COVID-19 na napupuno na ang COVID-19 ward ng Philippine General Hospital (PGH). Sa public briefing nitong Lunes, sinabi ni Dr. Ted Herbosa, dating NTF adviser at kasalukuyang professor of emergency medicine and trauma surgery sa UP-PGH, na ang nasa lima hanggang anim katao ang nagpopositibo sa COVID-19 test sa ospital araw-araw. Samantalang umaabot naman sa 80 hanggang 90 bawat araw ang emergency patient. “Napupuno din ‘yung aming COVID ward kasi kinontian na lang namin ‘yung aming COVID ward nu'ng bumaba ang mga kaso. Pero umpisa nang napupuno ito. So initially, may mga isa o dalawang naiiwan,” ayon kay Herbosa. Gayunman, sinabi ni Herbosa na karamihan sa COVID-19 cases ay hindi malubha ang kalagayan, lalo na ang mga may bakuna na pangontra sa virus. “Pero 'yung mga cases natin, hindi na masyadong serious, lalo na ‘yung mga nabakunahan. 'Pag sila ay vaccinated, talagang malaki ang effect na mild lang ang kaso nila at nakakauwi agad sila from the hospital,” paliwanag niya. Pinayuhan ni Herbosa ang publiko na magsuot pa rin ng face masks at magpa-booster shots laban sa COVID-19. “Marami kasi nakakita na parang hindi na serious ‘yung Omicron, ayaw na magpa-third dose or magpa-booster dose. Recommended pa rin namin na sana magpa-booster ‘yung hindi pa nagpapa booster, lalo na ‘yung 50 years old and above,” dagdag niya. Nitong Linggo, nakapagtala ang Department of Health (DOH) ng 2,321 na mga bagong kaso ng COVID-19 cases. Nasa 24,067 ang active cases, mas mataas sa 23,571 noong Sabado.—FRJ, GMA News"
1,"Dalawang tulak umano ng ilegal droga at dalawa nilang parokyano ang arestado sa buy-bust operation na isinagawa ng mga awtoridad sa isang  bahay na umano'y pagawaan ng sirang gadgets sa Payatas, Quezon City. Sa ulat ni James Agustin sa GMA News ""Unang Balita"" nitong Huwebes, kinilala ang mga target ng operasyon na sina Allan Gonzaga, umano'y tulak, at kasabwat nitong si Ronnie Vitales. Isinagawa ang buy-bust operation nitong Miyerkoles ng gabi, at kasamang nahuli ang mga parokyano na sina Joshue Loreto at Richie Araza. Nakuha sa kanila ang ilang sachet na hinihinalang shabu ang laman at nagkakahalaga ng mahigit P20,000. Sinabi ni Payatas Bagong Silangan Police Station Commander Police Liutenant Colonel Roldante Sarmiento, na marami at iba't ibang tao ang pumupunta sa naturang bahay. Posible umanong doon na rin gumagamit ng ilegal na droga ang mga parokyano ng suspek. Pero itinanggi nina Gonzaga at Vitalez na nagbebenta sila ng droga. ""Aminado akong gumagamit [ako]. Pero sa pagbebenta, hindi ako nagbebenta,"" sabi ni Gonzaga. ""Pag gumagawa ng mga gadget, minsan gumagamit na rin,"" sabi naman ni Vitales. Umamin ang dalawang parokyano na ginagawa nilang puwestuhan ng mga gustong gumamit ang bahay. ""Pagkagaling sa trabaho pumupunta ako roon. Mag-uusap kami, share-share,"" sabi ni Araza. Mahaharap ang apat sa kasong paglabag sa Comprehensive Dangerous Drugs Act.--Jamil Santos/FRJ, GMA News"
1,"Dead on arrival ang isang lalaki sa Santa Ana Hospital sa Maynila matapos masaksak sa dibdib sa kaniyang bahay pasado 7 p.m. nitong Martes. Sa ulat ni Bam Alegre sa Unang Balita, kinilala ang suspek na si Lilian Peberecio, kinakasama ni Emilyo Hismana. Nagdilim umano ang paningin ng suspek matapos silang magkaroon ng pag-aaway na nauwi sa murahan. “Pagtayo niya po napatayo rin ako kasi akala ko sasaktan niya ako eh. Nagulat ako may (nahawakan) akong kutsilyo doon sa may ibaba ng platuhan namin. Hindi ko naman akalain na ganun ang mangyayari talaga eh,” ani Peberecio. Nagulat umano sa mga pangyayari ang suspek at nagsisisi na sa kaniyang nagawa. Nasa kustodiya na ng Manila Police District ang suspek at doon din siya kinumprunta ng mga kapatid ng biktima. “Kung hindi ko pa nakitang duguan ‘yung kapatid ko, Lilian, ako pa ang humingi ng tulong sa mga tao. Sana man lang ikaw humingi ng tulong. Lagi mo na lang ginaganun si junjun (biktima), bakit dumating sa ganun?” tugon ni Emily Hismana. Ayon din sa isa pang kapatid ng biktima, madalas umanong saktan ng suspek ang biktima tuwing sila ay nag-aaway. “Minsan po kumukuha ng bote, pinapalo niya ng bote sa ulo. ‘Yung bote na nabasag hahawakan niya ‘yun minsan na parang ipangsusugat niya sa kapatid ko,” ani Edgardo Castro. Minsan na rin daw na umabot sa barangay ang reklamo ng iba nilang kapatid dahil sa pag-aaway ng dalawa. Sa selda naman nagpalipas ng gabi ang suspek habang hinihitnay ang kanyang inquest proceedings. Pinag-uusapan na rin ng mga magkakapatid ang susunod nilang hakbang at ang isasampa nilang reklamo sa laban sa suspek. —Alzel Laguardia/LBG, GMA News"
1,"Habang may mga paaralan na nagsimula nang magbukas ng klase nitong Lunes, inanunsyo naman ng pamunuan ng Colegio de San Lorenzo sa Quezon City na tuluyan na nilang isasara ang kanilang paaralan dahil sa pinansiyal na usapin bunga ng COVID-19 pandemic, at mababang bilang ng mga nag-enroll ngayong pasukan. ""With a very heavy heart, we would like to inform you that due to the financial instability and lack of financial viability brought about by the ongoing pandemic and exacerbated by consistent low enrollment turnout over the past years, the Board of Trustees has come to the painful and difficult decision to permanently close our educational institution, Colegio De San Lorenzo,"" ayon sa inilabas na pahayag ng paaralan na naka-post sa kanilang Facebook page. Ayon sa pahayag, buo nilang ibabalik ang ibinayad ng mga nag-enroll ngayong school year 2022-2023. Tutulungan din umano nila ang mga estudyante na makalipat sa ibang paaralan at ipoproseso na mailabas kaagad ang kanilang records at credentials. ""We are also coordinating with a university of the same calibre for the possibility of transferring students who are willing to continue their education therein,"" ayon sa pahayag na pirmado ng presidente ng Board of Trustees na si Mary Claire Therese F. Balgan. Ang Colegio de San Lorenzo na matatagpuan sa Congressional Avenue ay tatlong dekada nang nag-o-operate, ayon sa ulat ni Allan Gatus sa Dobol B TV nitong Martes. Nitong nakaraang buwan, nag-anunsiyo rin ang Kalayaan College sa Quezon City, na titigil na rin sa kanilang operasyon pagkaraan ng 22 taon dahil sa patuloy na pagkalugi bunga ng kakaunting estudyante at epekto ng pandemic. Nagsara din ngayong taon ang 107-year-old College of the Holy Spirit sa Mendiola sa Maynila dahil din sa usaping pinansiyal at epekto ng pandemic. Samantala, handa naman daw ang Department of Education (DepEd) na tumulong para makahanap ng malilipatang paaralan ang mga mag-aaral na naapektuhan ng pagsasara ng Colegio de San Lorenzo. Sa panayam ng Unang Balita nitong Martes, sinabi ni DepEd spokesperson Atty. Michael Poa, na walang abiso sa kanila ang pamunuan ng Colegio de San Lorenzo sa planong pagsasara. “Sa ganyang paraan muna natin susubukan tulungan ang mga learners. Maghahanap tayo ng mga schools that can help absorb the students kasi nga ilang araw na lang po ay pasukan na,” ayon sa opisyal. Sa ipinadala namang mensahe sa mga mamamahayag, sinabi ni Poa na mayroon isang private school sa Quezon City ang nagpahayag na sa kanila ng kahandaan na tanggapin ang mga apektadong mag-aaral ng Colegio de San Lorenzo, partikular na ang Grades 11 at 12. Umaasa ang DepEd na may iba pang paaralan na sasalo sa mga estudyante ng Colegio de San Lorenzo. Hiniling din ni Poa sa Colegio de San Lorenzo na bilisan pagbibigay ng transfer of records ng mga estudyante at refund sa ibinayad ng mga magulang.--FRJ, GMA News"
1,"Isang miyembro ng regulatory board ng Sugar Regulatory Administration (SRA) na pumirma sa kautusan para mag-angkat ng asukal na hinarang ni Pangulong Ferdinand ""Bongbong"" Marcos Jr., ang nagbitiw sa puwesto. Idinahilan ni Atty. Roland Beltran, ang usapin ng kaniyang kalusugan kaya nagbitiw. ""Yes, I submitted my resignation,"" pagkumpirma ni Beltran sa GMA News Online sa ipinadalang mensahe nitong Lunes. Sa kaniyang sulat na may petsang August 14 at nakapangalan kay Executive Secretary Victor Rodriguez, sinabi ni Beltran sa kaniyang pagbibitiw na, ""it is without prejudice to any investigation that may be conducted in connection with the issuance of Sugar Order No. 4 s. 2022-2223."" Kamakailan lang, naglabas ang board ng Sugar Order No. 4, para payagan ang pag-angkat ng 300,000 metric tons ng asukal sa harap ng tumataas na presyo ng mga pangunahing produkto, kabilang ang asukal. Matapos nito, inanunsyo ni Press Secretary Trixie Cruz-Angeles, na ""ilegal"" umano ang naturang kautusan ng sugar board. Wala umanong pahintulot ni Pres. Marcos ang resolusyon. Si Marcos ang kasalukuyang kalihim ng Department of Agriculture at tumatayong chairman ng board ng SRA. Ipinaliwanag ni Beltran na ang pagboto niya pabor sa pag-angkat ng asukal ay ""conditional subject to compliance of the provisions of laws, rules and regulations and the internal processes of SRA."" ""The action is thus withdrawn and negated due to non-compliance of the conditions set forth therein,"" sabi pa ni Beltran sa kaniyang resignation letter. Nauna nang nagbitiw at humingi ng paumanhin dahil sa naturang kontrobersiya si Agriculture Undersecretary Leocadio Sebastian, na lumilitaw na lumagda sa Sugar Order. —FRJ, GMA News"
1,"Hiniling ni Surigao del Norte Rep. Robert Ace Barbers sa Kamara de Representantes na imbestigahan ang mga reklamo ng ilang tsuper at mga motorista laban sa No Contact Apprehension Policy o NCAP na ipinatutupad na sa ilang lungsod sa Metro Manila. Sa kaniyang privilege speech nitong Martes ng gabi, ipinaliwanag ng kongresista na kailangan ding alamin ng Kamara kung naayon sa batas ang NCAP na ipinatupad ng LGUs at Metro Manila Development Authority (MMDA). Bagaman maganda umano ang layunin ng NCAP para madisiplina ang mga motorista at mga tsuper, sinabi ni Barbers na kailangan matiyak na hindi magagamit o maabuso ang programa. “This NCAP system is laudable since the intent is to discipline erring, abusive or wayward drivers. But the implementors, I was told, are imposing excessive fines and could be violating the Constitution since there is no due process of law,"" ayon sa kongresista. ""Likewise, there is no law, ordinance, or regulation prohibiting vehicle registration due to non-payment of fines for traffic violations,” patuloy niya. Dahil sa pangalan ng nakarehistro sa sasakyan ang pinapadalhan ng sulat kapag nahuling lumabag, nais din malaman ni Barbers kung sino ang padadalhan ng sulat kapag ""red plate"" o sasakyan ng gobyerno ang nahuli sa NCAP. Pinuna rin ni Barbers na ang MMDA lang ang tanging lugar kung saan makakaapela ang driver na may reklamo sa ginawang paghuli sa kaniya. ""MMDA would be the only forum where drivers can file their grievances, complaints, and protests, then the agency would virtually become the accuser, judge and executioner,"" sabi pa ng mambabatas. Una rito, hiniling ng Land Transportation Office (LTO) sa mga lokal na pamahalaan na suspendihin muna at repasuhin ang NCAP dahil sa hinaing ng mga operator ng public utility vehicle tungkol sa pagbabayad ng multa sa traffic violations na gawa ng kanilang mga tsuper. Ipinaliwanag ng LTO, na ang LGUs at MMDA ang nagpapatupad ng NCAP. Tumutulong lang umano ang LTO sa pamamagitan ng pagpapadala ng alarma tungkol sa sasakyan na may traffic violation. Sa isang pahayag nitong Miyerkules, inihayag ng MMDA na tanggap nila ang pagkakaroon ng imbestigasyon ng Kongreso sa NCAP. Sinabi rin ng MMDA na iginagalang nila ang awtonomiya ng LGUs sa paggawa at pagpapatupad ng sarili nilang traffic regulations. “The Authority welcomes the call for legislative investigation on its NCAP which have been in place since 2016 and will definitely cooperate with other branches of government and agencies to ensure a more efficient and orderly implementation of the said policy,” anang MMDA. Tutol naman ang mga alkalde sa Metro Manila na ipatigil ang NCAP. --FRJ, GMA News"
1,"Isang maybahay na mula sa Iloilo ang nanalo ng P401 milyon jackpot prize sa GrandLotto 6/55 draw noong July 9, 2022, ayon sa Philippine Charity Sweepstakes Office (PCSO). Sa inilabas na pahayag, sinabing kinubra na ng ginang ang kaniyang premyo sa tanggapan ng PCSO sa Mandaluyong City. Mag-isang napanalunan ng ginang ang higit P401 milyon premyo nang makuha niya ang mga lumabas na numero na 02-18-49-07-19-47 Isang ""lucky pick"" tiket lang umano ang tinayaan ng ginang na nagkakahalaga ng P20.00. “Sabi po ng asawa ko try ko raw po tumaya ng isa lang na lucky pick para maiba naman. Kung suwerte ka talaga mananalo ka kahit LP [lucky pick],” sabi umano ng ginang sa pahayag. Ayon umano sa ginang, bukod sa tuwa ay nakaramdam sila ng kaniyang mister ng takot para sa kanilang seguridad dahil sa malaking premyong napanalunan. Plano umano ng ginang na magtayo ng negosyo, at magbigay ng donasyon sa simbahan at ilang institusyon na tumutulong sa mga tao. --FRJ, GMA News"
1,"Nakalikom ng P3 milyon si Senador Sonny Angara sa kaniyang 50th birthday party noong Sabado. Ang nalikom na pondo, mapupunta sa Philippine General Hospital Medical Foundation at matutulong sa mga mahihirap na pasyente. Kabilang sa mga dumalo sa naturang selebrasyon sina Pangulong Ferdinand ""Bongbong"" Marcos Jr., First Lady Lisa Araneta-Marcos, Speaker Martin Romualdez, at iba pang mga kapuwa mambabatas. ""Best part of the night is that we raised over PhP3 million for the PGH Foundation — our chosen beneficiary in lieu of gifts,"" sabi ni Angara sa post niya sa social media kung saan pinasalamatan din niya ang mga dumalo. ""[God bless] all of you for giving generously... madami po kayong matutulungang mahihirap na pasyente,"" ayon sa senador na muling nahirang na chairman ng Senate Finance Committee. Ginanap ang selebrasyon noong Sabado sa Manila Polo Club. Sa video na ipinost sa Facebook ni Cavite Representative Lani Mercado-Revilla, asawa ni Senador Ramon ""Bong"" Revilla Jr., makikita si Pres. Marcos na kasama ng mga senador na umaawit ng “You’ve Lost That Lovin’ Feelin,” na theme song sa pelikulang ""Top Gun."" Idinepensa naman ni Sen. Raffy Tulfo mula sa mga puna ang mga opisyal na dumalo sa naturang selebrasyon habang marami umanong tao ang problemado sa tumataas na presyo ng mga bilihin. ""Well napaka-killjoy naman 'yung mga nagsasabi niyan dapat inaalam din nila siguro ang reason kung bakit ano ba ang isa sa mga dahilan kung bakit kami nandon,"" ayon kay Tulfo na kabilang sa mga senador na kumanta kasama ang pangulo. ""Una e tao lang naman kami, marunong din dapat kaming mag-relax 'di ba. And then pangalawa, it was for a cause din from what I've heard nakapag-ipon ng 3 million pesos 'yung party na 'yon at 'yung 3 million pesos na 'yon ibibigay 'yon sa PGH. So may naitulong 'yung party na 'yon hindi lang pagsasayaw-sayaw kundi for a good cause, charity,"" paliwanag niya.--FRJ, GMA News"
1,"Isang mananaya ang nanalo ng mahigit P163 milyon  sa Ultra Lotto 6/58 draw nitong Biyernes, August 5,  2022. Sa website ng Philippine Charity Sweepstakes Office (PCSO), nakasaad na isa lang ang nakakuha sa winning combination numbers na: 04-46-58-20-34-28, at may kabuuang premyo na P163,365,304.40 Samantala, wala namang tumama sa kasabay nitong draw na Megalotto 6/45 na may premyong P33,960,195.20. Ang lumabas na mga numero ay 18-31-28-13-23-30.--FRJ, GMA News"
1,"Hindi pinalampas ni Basilan Representative Mujiv Hataman ang ilang komento ng netizens sa social media na pumuri at itinuring bayani si Chao Tiao Yumol, ang suspek sa pamamaril at pagpatay sa tatlo katao sa Ateneo campus noong July 24. Sa kaniyang privilege speech nitong Martes, sinabi ni Hataman na mayroon pang mga nagkomento na binibigyang-katwiran ang ginawa ni Yumol na naging dahilan ng pagkasawi ni dating Lamitan Mayor Rose Furigay, ang executive aide niyang si Victor Capistrano, at ang guwardiya sa Ateneo na si Jeneven Bandiala. Sugatan din ang anak ni Furigay na si Hannah. ""Pardon me for expressing disappointment over what we see and hear on social media regarding this case. Ito ang lubha kong ikinakabahala, Mr. Speaker. Ang paglaganap ng kultura ng karahasan sa ating lipunan,"" ayon kay Hataman. ""Kailan pa naging tama ang pagpatay? Kailan pa naging tama ang purihin at ilagay sa pedestal ang isang taong kumitil ng tatlong buhay, sa loob ng isang paaralan, at nandamay ng mga inosente?"" dagdag niya. Iginiit ni Hataman na, ""There is no justifiable reason to murder anyone, at hindi tamang purihin o suportahan ang pagkitil ng buhay. Not now, not ever."" Ipinaalala rin ng mambabatas na dapat maging responsable ang mga tao sa kanilang ginagawa o sinasabi--sa online man o real life. Bagaman pinoprotektahan ng Saligang Batas ang kalayaan sa pagpapahayag, sinabi ni Hataman na dapat magkaroon ng batas para pigilan ang mga pahayag na nag-uudyak na gumawa ng karahasan. ""Kung pareho nating nakikitang mali ang pagpuri at pagsuporta sa isang krimen sa social media, ano ang puwede nating gawin tungkol dito? Payag ba tayo na hulmahin ng social media ang ating mga values bilang mga Pilipino? Lalo na ang ating mga kabataan?,"" tanong ni Hataman. —FRJ, GMA News"
1,"Pinasok ng mga awtoridad ang isang planta at dinakip ang mga tauhan nito na huli sa akto ng ilegal na pagre-refill umano ng mga LPG tank sa General Trias, Cavite. Sa ulat ni Marisol Abdurahman sa Unang Balita nitong Martes, sinabing pinasok ng Anti-Organized Crime Unit ng Criminal Investigation and Detection Group ang nasabing compound sa bisa ng search warrant. Naaktuhan ng mga taga-CIDG ang ilang empleyado ng planta na nagre-refill ng mga LPG sa tangke ng ilang kilalang brand. ""Hindi po sila allowed na mag-refill ng product,"" sabi ni Police Major Bryan Salveron ng CIDG-Anti-Organized Crime Unit. Matagal munang nagsagawa ng surveillance ang CIDG-AOCU sa nasabing planta at nagsagawa ng apat na test-buy para siguruhin ang mga reklamo, bago nila ikinasa ang operasyon. Sa mismong operasyon, dinakip ang plant manager at iba pang tauhan, na sinubukan pang tumakas. Dinala sa Camp Crame ang mga dinakip na suspek, na tumangging magbigay ng pahayag sa GMA News. Ang abogado ng kumpanya ang humarap at iginiit na walang ilegal na gawain sa kanilang planta. ""We're not doing anything illegal. I'm pretty sure of that, so that's why I'm saying na anything will be resolved in court in due time,"" sabi ni Atty. Francis Tiu, legal counsel ng Pryce Gas. Gayunman, sinabi ng ng kinatawan ng isa sa mga complainant na mga dealer umano nila ang nagsumbong sa ilegal umanong pagre-refill sa kanilang mga tangke. ""'Yung pinaka-barbula niya, 'yung kinakabitan ng regulator, pinapalitan po 'yun. 'Yun po ang delikado. 'Pag sumingaw po, doon na nagkakaroon tayo ng mga aksidente na magkaroon ng malalaking sunog,"" sabi ni Jonathan Dulay, isang brand protection agent. Sinamsam ang ilang kagamitan sa pag-refill, habang sinampahan ng kaukulang reklamo ang mga suspek. —Jamil Santos/VBL, GMA News"
1,"Nagtalaga na si Pangulong Ferdinand ""Bongbong"" Marcos Jr. ng mga bagong pinuno ng Armed Forces of the Philippines (AFP), Philippine National Police (PNP) at National Bureau of Investigation (NBI). Sa text message sa mga mamamahayag nitong Lunes, kinumpirma ni Press Secretary Trixie Cruz-Angeles ang pagtatalaga kina: Ayon kay Angeles, itinakda ang paglilipat ng kapangyarihan o change-of-command sa AFP sa August 8 para bigyan si Bacarro ng panahon sa pag-alis sa kasalukuyang puwesto niya sa Southern Luzon Command, at sa transition ng bago niyang tungkulin sa Camp Aguinaldo."" Si Bacarro ang unang AFP chief na mayroong fixed three-year term, batay sa bagong batas sa liderato ng AFP. Sa ilalim ng Republic Act 11709, bukod sa AFP chief of staff, fixed din ng tatlong taon ang termino ng vice chief of staff, deputy chief of staff, major service commanders (Philippine Army, Philippine Air Force, Philippine Navy), unified command commanders, at inspector general, ""unless sooner terminated by the President."" Si Bacarro ay tumanggap ng Medal of Valor award noong December 1991 sa kaniyang katapangan matapos ang 10-oras na makipaglaban sa mga komunistang rebelde sa Maconacon, Isabela. Bahagi si Bacarro ng Philippine Military Academy “Maringal” Class of 1988. Kabilang sa mga dating posisyon niya sa 5th Infantry Division ay platoon leader, company commander, administrative officer, intelligence officer, operations officer, civil-military operations office at secretary to the general staff. Malugod na tinanggap ni Department of National Defense officer-in-charge Jose Faustino Jr. ang paghirang kay Bacarro, bilang AFP chief. “Lieutenant General Bacarro’s appointment as Chief of Staff bodes well for the AFP as he will be given a longer period to implement reforms and institutionalizes policies that will redound to the benefit of the organization,” anang opisyal. Samantala, bahagi naman ng PMA “Makatao” Class of 1989 ang bagong pinuno ng kapulisan na si Azurin, ang kasalukuyang regional director ng Police Regional Office 1. Ilan sa puwestong hinawakan niya ay Directorate for Comptrollership (DC), Directorate for Information, Communication Technology Management (DICTM) sa Camp Crame, at hepe ng Maritime Group. Sa isang pahayag, sinabi ng Philippine National Police (PNP),  “Under Police Lieutenant General Azurin's direction, we assure the public that our police force will sustain its momentum to carry out PNP’s mission and to deliver its mandate with utmost integrity, credibility and professionalism, all for safety and protection of our Filipino people.” Sa panig ng NBI, sinabi ni Cruz-Angeles na most senior officer sa bureau si De Lemos na 30 taon na sa serbisyo. “Director de Lemos rose from the ranks and his appointment as NBI Director is a strong indication of President Marcos’ commitment in strengthening the system of ‘meritocracy’ in the promotion, placement and hiring of government personnel,” ayon kay Cruz-Angeles. --FRJ, GMA News"
1,"Sa harap ng dumadaming kaso ng monkeypox, hinikayat ng World Health Organization ang grupo na higit ng apektado ng virus--ang men who have sex with men--na limitahan ang kanilang sexual partner. Sinabi ni WHO chief Tedros Adhanom Ghebreyesus sa mga mamamahayag nitong Miyerkules, na ang pinakamabisang paraan para maprotektahan ang sarili laban sa naturang virus ay bawasan ang ""risk of exposure."" Nitong nakaraang Sabado, idineklara ni Ghebreyesus na isa nang global health emergency ang monkeypox dahil sa pagkalat nito sa 78 bansa, at mayroon nang 18,000 kaso. Sa naturang bilang ng mga kaso, 98 percent ay ang mga lalaki na nakipagtalik sa kapuwa nila lalaki. ""For men who have sex with men, this includes, for the moment, reducing your number of sexual partners, reconsidering sex with new partners, and exchanging contact details with any new partners to enable follow-up if needed,"" ayon sa opisyal ng WHO. Nitong nakaraang Mayo nang magsimulang magkaroon ng kaso ng monkeypox sa labas ng West at Central African kung saan endemic ang virus. Ayon kay Ghebreyesus, 70 percent ng kaso ay naitala sa Europe, at 25 percent sa Americas. Lima na ang naitalang nasawi at nasa 10 porsiyento ng mga tinatamaan ng virus ang dinadala sa ospital. Sa pag-aaral na nalathala sa New England Journal of Medicine nitong nakaraang linggo, 98 percent ng mga infected ng naturang virus ay mga gay o bisexual men, at 95 percent sa kanila ay nakuha ang virus sa pamamagitan ng sexual activity. Nilinaw ng mga ekperto na naipapasa o maaaring mahawa ng monkeypox sa pamamagitan ng close at physical contact. Hindi pa ito itinuturing sexually transmitted infection (STI). Bukod sa lagnat at pananakit ng katawan, ang mga tinatamaan ng monkeypox ay nagkakaroon ng pamumula, at nagtutubig na may maliliit na sugat sa balat na tila bulutong. EXPLAINER: Monkeypox symptoms, diagnosis, treatments and vaccines Paalala pa ng mga eksperto, maaaring maapektuhan ng virus ang isang komunidad dahil maipapasa rin ito sa ""regular skin-to-skin contact, and also through droplets or touching contaminated bedding or towels in a household setting."" ""Anyone exposed can get monkeypox,"" babala ni Ghebreyesus, kasabay ng paghikayat niya sa mga bansa na gumawa ng hakbang para mabawasan ang hawahan lalo na sa tinatawag na ""vulnerable groups"" na kinabibilangan ng mga bata, buntis at immunosuppressed. Nagpaalala rin ang WHO laban sa stigma ng mga tatamaan ng virus na maaaring maging dahilan para hindi sila magtungo sa ospital at magpagamot. ""Stigma and discrimination can be as dangerous as any virus, and can fuel the outbreak,"" ayon kay Ghebreyesus. Inihayag naman ni Andy Seale ng sexually transmitted infections program ng WHO, na ang paghikayat sa mga gay at bisexual men na bawasan ang kanilang sexual partner ay galing na rin mismo sa kanilang komunidad. Pero umaasa siya na sana ay maging ""short-term message"" lang ito at mawala na rin kaagad ang outbreak ng virus.-- AFP/FRJ, GMA News"
1,"Nasawi ang isang lalaki matapos humantong sa trahediya ang masaya sanang pagdiriwang ng Taguig River Festival nang lumubog ang dalawang bangka na overloaded umano. Sa ulat ni Mai Bermudez sa GMA News ""24 Oras"" nitong Miyerkoles, mapapanood sa video na habang nagsasalubong ang dalawang bangka sa fluvial parade, nagsitalunan na ang mga pasahero ng isang bangka na dahan-dahang lumulubog. Ilang saglit pa, tuluyan na ring lumubog ang isa pang bangka dahil lumipat umano dito ang mga sakay ng bangkang unang lumubog. Nakaligtas ang halos lahat ng sakay ng mga bangka, maliban kay Jester Romero, na magdamag na hinanap ng mga awtoridad at mga residente. Nakita ang mga labi ni Romero kaninang umaga. Sinabi ng mga kaanak ng biktima na panata ni Romero na sumali sa taunang Pagodahan River Festival, bilang pagdiriwang sa pista ng Patrona ng Taguig na si Santa Anna. Gayunman, hindi nagsabi si Romero sa pamilya na dadalo siya. Base sa tala ng PNP, 25 katao ang nailigtas, kasama si Yvette Alonzo, na kasama ni Romero nang lumubog ang bangka. Hindi umano marunong lumangoy si Romero. Ayon sa Bambang PIO, overloaded o masyadong marami ang sakay sa isang bangka. Inihayag din ng lokal na pamahalaan ng Taguig at Archdiocesan Shrine of St. Anne, na arkilado ang mga lumubog na bangka at hindi kasama sa mga opisyal na kalahok sa pagoda. Naka-life vest umano at may safety briefing at may mga kasabay na rescue boat ang mga opisyal na kasama. Nagpaabot na ang mga awtoridad ng tulong sa pamilya ni Romero at patuloy na tutugunan ang kanilang pangangailangan. Ipagpapatuloy ng mga awtoridad ang imbestigasyon sa insidente. --Jamil Santos/FRJ, GMA News"
1,"Inihalal ng mga kapuwa kongresista si dating senador, at ngayo'y Batangas Representative Ralph Recto, bilang isa sa mga Deputy Speaker sa Kamara de Representantes. Kasabay nito, inihalal din ang mga kongresista na mamumuno sa iba't ibang komite sa kapulungan. Isinagawa ang paghalal kay Recto bilang deputy speaker nitong Miyerkules, matapos na makapanumpa si Las Piñas Rep. Camille Villar, bilang isa rin sa mga deputy speakers ng kapulungan. Ito ang ikalawang pagkakataon na nahirang si Villar ang naturang posisyon na hinawakan din niya nitong nagdaang Kongreso. Matapos ng botohan sa plenaryo at maihalal na deputy speaker, nanumpa rin si Recto sa harap ni Speaker Martin Romualdez ng Leyte. Kasama ni Recto ang kaniyang kabiyak na aktres na si dating Batangas Rep. Vilma Santos, at ang anak nilang si Ryan Christian. Samantala, inanunsyo rin sa kapulungan ang mga mambabatas na napiling mamuno sa iba't ibang komite ngayong 19th Congress. Isinagawa rin ang paghalal sa kanila sa plenaryo nitong Miyerkules na kinabibilangan nina: Rep. Robert Ace Barbers — Dangerous Drugs Committee Rep. Dan Fernandez — Public Order and Safety Rep. Rex Gatchalian — Local Government Rep. Wilfrido Mark Enverga — Agriculture and Food Rep. Alfredo Marañob III —Aquaculture and Fisheries Resources Rep. Nicanor Briones — Cooperatives Development Rep. Christopher De Venecia — Creative Industry and Performing Arts Rep. Alan Ecleo — Disaster Resilience Rep. Princess Rihan Sakaluran — East ASEAN Growth Area Rep. Felimon Espares — Ethics Rep. Antonio Ferrer — Games and Amusement Rep. Alfred delos Santos — Globalization and WTO Rep. Edwin Olivarez — Government Enterprises and Privatization Rep. Francisco Benitez — Housing and Urban Development Rep. Glona Labadlabad — Inter-parliamentary Relations and Diplomacy Rep. Juan Fidel Felipe Nograles — Labor and Employment Rep. Gus Tambunting — Legislative Franchises Rep. Rolando Valeriano — Metro Manila Development Rep. Christian Unabia — Micro, Small, and Medium Enterprise Development Rep. Rona Salo --- Overseas Workers Affairs Rep. Joseph Stephen Paduano — Public Accounts Rep. Wilton Kho — Rural Development Rep. Ruth Mariano-Hernandez — Southern Tagalog Development Rep. Romeo Acop — Transportation — FRJ, GMA News"
1,"Inihayag ni Pangulong Ferdinand ""Bongbong"" Marcos Jr. nitong Lunes na nais niyang ibalik ang mandatory Reserved Officers' Training Corps (ROTC) program sa senior high school students, na kabilang sa prayoridad ng kaniyang administrasyon. “The aim is to motivate, train, organize, and mobilize the students for national defense preparedness, including disaster preparedness and capacity building for risk-related situations,” sabi ni Marcos sa kaniyang talumpati sa State of the Nation Address. Sa talumpati, inihayag ni Marcos na ipatutupad ang mandatory ROTC at National Service Training Program (NSTP) program sa Grade 11 at 12 students sa mga pampubliko at pribadong paaralan. Taong 2002 nang ibasura ang mandatory ROTC program kasunod ng pagpasa ng Republic Act 9163, na nagtatag ng NSTP. Ibinasura ang ROTC kasunod ng pagkamatay ni Mark Wilson, estudyante ng University of Santo Tomas noong March 2001. Sinasabing nasawi si Wilson sa kamay ng ROTC handlers at kasunod nito ang pagkakabunyag ng katiwalian sa ROTC corps. Nauna nang inihayag ni Vice President at Education Secretary Sara Duterte ang hangarin niyang ibalik ang ROTC. Sinabi ni Senador Sherwin Gatchalian, na batay sa isang survey na ipinagawa niya, 77 percent umano ng mga magulang ang pabor na ibalik ang ROTC.— FRJ, GMA News"
1,"Tulad ng inaasahan, inihalal ng mga senador bilang lider nila sa Senado sa 19th Congress nitong Lunes si Senador Juan Miguel Zubiri. Ang pinsan ni Pangulong Ferdinand ""Bong"" Marcos Jr., na si Leyte Representative Martin Romualdez naman ang lider sa Kamara de Representantes. Sa unang pagtitipon ng mga senador para sa bagong 19th Congress, 20 sa kanila ang bumoto para gawing Senate President si Zubiri. Ang naturang 20 senador ang magiging miyembro ng mayorya sa Senado. Tanging sina senador Risa Hontiveros at Aquilino ""Koko"" Pimentel III, ang magiging miyembro ng minorya. Habang ang magkapatid na sina Alan Peter  at Pia Cayetano, ay piniling maging ""independent."" Si Sen. Loren Legarda ang napiling maging Senate President Pro Tempore, habang si Sen. Joel Villanueva, majority floor leader. Speaker of the House Sa Mababang Kapulungan ng Kongreso, 282 ng 309 kongresista ang bumoto para gawing Speaker ng Kamara de Representantes ang pinsan ni Pangulong Marcos, na si Romualdez. ""I ask you all to accept the duty of service to the people. We are entering the endemic stages and we are confident that with the unity that our President has espoused, we can actually overcome the crippling effects of this pandemic, the political differences that occurred in the recent elections, as well as the global impact [of policies], such as the Ukrainian war,"" sabi ni Romualdez sa kaniyang talumpati. ""The tasks ahead of us may seemingly be daunting, but our synergy is the seed that will nurture us for the ensuing years,"" dagdag niya. Nangako si Romualdez na kapakanan ng mga tao ang kaniyang uunahin. ""I vow to attend to all the concerns of your constituents. I shall try to be as fair as possible and to favor no one. There will be a fair and equitable distribution of resources for the development of our region's regardless of political affiliations,"" ayon kay Romualdez. ""No one gets left behind. I will keep my office open, available to all the members of the House, for we are the House of the People. I gladly accept your trust and confidence,"" dagdag niya. Ang anak ni Marcos na si Ilocos Norte Rep. Ferdinand Alexander ""Sandro"" Marcos, ang nagnomina sa kaniyang pinsan na si Romualdez na maging Speaker. Samantala, nahalal naman si Pampanga Representative Gloria Arroyo bilang House senior deputy speaker. Ang iba pang inihalal na deputy speaker ay sina Isidro Ungab (Davao), Roberto Puno (Antipolo), , Camille Villar (Las Piñas), Christine Singson (Ilocos Sur) at Raymond Mendoza (TUCP party-list."" Si Rep. Manuel Dalipe ng Zamboanga City ang napiling maging majority leader.—FRJ, GMA News"
1,"Nauwi sa habulan ang paninita ng mga awtoridad sa isang sasakyang nag-beating the red light sa Maynila. Ang tumakas na driver, nakadisgrasya pa. Sa ulat ni Chino Gaston sa GMA News ""24 Oras"" nitong Biyernes, makikita sa video ang SUV na sumampa sa bangketa para matakasan ang mga humahabol sa kaniya. Nakilala kinalaunan ang driver ng SUV na si Clint Xerwynn Errol Kho, na tumangging magbigay ng pahayag at sinabing abogado na lang niya ang kausapin. Sa imbestigasyon, lumitaw na nag-beat the red light si Kho sa bahagi ng Divisoria. Hinabol siya ng mga tauhan ng Manila Police District (MPD) at Manila Traffic Bureau hanggang sa Delpan Bridge sa Intramuros. Sa kaniyang pagtakas, nakabangga pa umano si Kho ng isang SUV at isang motorsiklo. “Pinara nila yung suspect, dumere-derecho pa rin nag-beating the red light. Kaya hinabol nila. Paghabol nila paikot-ikot sila sa Lacson hanggang napunta sa Sta. Cruz, doon marami na siyang nabunggo,” sabi ni Police Colonel John Patrick Mañaol, ng MPD Traffic Bureau Investigator. Mahaharap si Kho sa mga reklamong resistance and disobedience to a person of authority at reckless imprudence resulting in multiple damage to property.— FRJ, GMA News"
1,"Isang dating singer ng banda ang nabiktima rin pala ng babaeng kasambahay na wanted ngayon matapos na pagnakawan ang kaniyang amo. Nangangamba ang singer na ginagamit ng suspek ang kaniyang identity dahil tinangay nito ang kaniyang vaccination card. Sa ulat ni John Consulta sa GMA News ""24 Oras"" nitong Biyernes, sinabi ni Caren Tevanny Mangaran, dating lead singer ng bandang General Luna, na napanood niya ang balita at namukhaan ang suspek na nanloob sa kaniyang bahay noong nakaraang taon. Kaagad na nagtungo si Mangaran sa National Bureau of Investigation (NBI), at sinabing nakilala niya rin lang sa Facebook ang suspek. Nagpakilala raw ito na ""Hazel"" noong Setyembre 2021, at nag-apply bilang kasambahay. ""Sabi pa niya, 'Wala akong phone, pero puwede tayong mag-video call.' Siya ang nag-initiate ng video call, so kampante ako na ay, nagpapakita siya. Sabi niya, galing siyang probinsiya, namasukan siya sa agency. Binigyan siya ng amo pero hindi natuloy. Nandito na siya kaya anytime puwede siya,"" sabi ni Mangaran. ""Pagdating dito [sa bahay], naglinis agad siya. Wala pa akong sinasabi, talagang kumuha na siya ng walis, nilinis na niya lahat. Magaling siyang katulong,"" kuwento ni Mangaran. Ngunit sa sumunod na araw, nagsabi ang kasambahay na nagkulang na sila ng toiletries at condiments. Hanggang sa nilimas na ng suspek ang kaniyang mga pera at gamit gaya ng laptop, mga relos, game console at mga mamahaling bag. Sa isang CCTV, makikita ang salarin na dala-dala ang maleta ng kaniyang amo, at ipinabuhat sa apat na bata ang iba pang gamit sa loob ng bahay na nagkakahalaga umano ng P300,000. Napag-alaman din ni Mangaran mula sa isang nabiktima na ginagamit ngayon ng suspek ang kaniyang vaccination card at pangalan sa pag-apply muli ng trabaho. ""Syempre 'pagka pinahuli siya tapos name ko, baka ako 'yung ma-ano sa NBI niyan. Gusto ko siyang mahuli kasi nakakausap ko 'yung mga victims,"" sabi ni Mangaran. Iniulat sa ""24 Oras"" nitong Martes, Hulyo 19, ang ginawang paglimas ng kawatang kasambahay sa bahay ng pinasukang biktima. Aabot sa P1 milyon ang halaga ng gamit sa kaniyang natangay sa amo sa Dagupan City. Dalawang araw pa lamang namamasukan noon ang suspek, at nakilala rin lang ng biktima sa Facebook. Sumalakay din ang suspek noong Pebrero sa isa pang bahay sa Novaliches, Quezon City. ""Marunong siyang magmanipula. Talagang mapanganib, lubhang preparado at focused siya sa ginagawa niya. Mukha lang siyang inosente sa totoo lang,"" sabi ni Atty. Jun Dongallo, Regional Director ng NBI-NCR. Patuloy na tinutugis ng mga awtoridad ang suspek.-- Jamil Santos/FRJ, GMA News"
1,"Pinuri ng mga opisyal ang 22-anyos na ""good samaritan"" na nakipagbarilan sa 20-anyos na lalaki na namaril sa foodcourt ng isang mall sa Greenwood, Indiana. Sa dami ng bala at mga baril na dala ng suspek, maaaring mas marami umano ang napahamak. Pero naiwasan ito dahil sa katapangan ng lalaking itinuturing ngayon na ""bayani."" Sa ulat ng Reuters, kinilala ni Greenwood Police Chief Jim Ison ang ""good samaritan"" na si Elisjsha Dicken. Habang ang suspek na nakapatay ng tatlo katao at nakasugat ng dalawang iba pa ay si Jonathan Douglas Sapirman. Armado ng maigsing baril si Dicken, kontra sa mas armadong si Sapirman na may dalang rifle at isang handgun, at mahigit 100 bala. “His actions were nothing short of heroic,” sabi ni Ison sa pulong balitaan. Sa dami ng bala ni Sapirman, posibleng mas marami umano ang napahamak kung hindi kumilos si Dicken. “He engaged the gunman from quite a distance with a handgun. He is very proficient in that and tactically sound,"" sabi pa ng opisyal. Habang lumalapit umano si Dicken kay Sapirman, sinisenyasan umano nito ang mga tao na lumabas at sa likuran niya dumaan. ""To our knowledge he has no training and no military background,"" sabi pa ni Ison. Hindi pa malinaw sa mga awtoridad ang motibo ni Sapirman sa ginawang pamamaril. Bago ang pamamaril, lumitaw sa imbestigasyon ng mga awtoridad na mahigit isang oras namalagi sa banyo ang suspek. Posible umano na nagtagal sa banyo ang suspek dahil sa ginawang paghahanda sa kaniyang gagawin. Matapos ang engkuwentro, sinabi ni Ison na sumuko si Dicken sa mga pulis. Sa una, pinosasan umano ang ""bayani"" at kinumpiska ang kaniyang baril. Pero napatunayan naman sa CCTV footage ang ginawa niyang paglaban sa suspek. Samantala, isasailalim sa pagsusuri ang nakuhang cellphone at laptop ni Sapirman mula sa kaniyang bahay. Ang edad ni Sapirman ay hindi nalalayo sa edad ng iba pang suspek sa iba pang mass shooting incident sa Amerika na magkakasunod na naganap ngayon lang taon. Sa Highland Park, Illinois, July Fourth parade shooting kung saan pito ang nasawi at marami ang nasugatan, 21-anyos ang naarestong suspek na si Robert Crimo III. Labing-walong taong gulang naman si Salvador Ramos, ang suspek sa pamamaril sa isang elementary school sa Uvalde, Texas, kung saan 19 na batang mag-aaral at dalawang guro ang nasawi. Sa nangyaring pamamaril sa isang supermarket sa Buffalo, New York kung saan 10 katao ang nasawi, 18-anyos din ang suspek na si Payton  Gendron.--Reuters/FRJ, GMA News"
1,"Dalawang katao ang nasawi sa Ghana dahil sa ""highly infectious"" na Marburg virus, na muli na namang kumakalat sa West Africa. Ang Marburg virus ay nagmula sa isang uri ng paniki. Sa ulat ng GMA News Feed, sinabi ng World Health Organization (WHO) na nakaranas ng labis na pagdudumi, lagnat at pagsusuka ang dalawang pasyente bago sila pumanaw sa ospital. Lumabas sa pagsusuri ng mga doktor na tinamaan ang mga pasyente ng Marburg virus, na galing sa parehong pamilya ng virus na nagdudulot ng Ebola. Nagpositibo ang mga pasyente sa Marburg virus noon pang Hulyo 10, ngunit kailangan pa itong ipakumpirma sa isang laboratoryo sa Senegal. Siniguro naman ng Ghana Health Service ang agaran nilang pagkilos para hindi na kumalat ang virus. Na-isolate umano ang nasa 98 close contacts ng dalawang pasyente, at wala ni isa sa kanila ang nagpapakita ng sintomas sa ngayon. Nangyari sa southern at eastern Africa ang karamihan sa Marburg outbreak nitong mga nakaraang taon. Ang kaso ng dalawang pasyente ang kauna-unahang Marburg outbreak sa Ghana. Naitala noong nakaraang taon sa Guinea ang unang kaso ng naturang virus sa West Africa, pero walang ibang nai-record na nahawa nito. Taong 2005 naman, nang 329 ang naitalang patay sa Marburg virus outbreak sa Angola. Sinabi ng WHO na nasa 24-88% ang fatality rate o porsyento ng mga namamatay sa mga pasyenteng tinamaan ng Marburg virus. Galing ang Marburg virus sa fruit bats at naipapasa ng mga tao sa iba sa pamamagitan ng direct contact sa bodily fluids o mga bagay na nahawakan ng mga taong positibo sa sakit.--FRJ, GMA News"
1,"Arestado isang lalaking suspek sa pagnanakaw ng credit card na agad na ginamit niyang pang-shopping. Iniulat ni James Agustin sa Unang Balita na bago maaresto ang suspek, nagulat na lamang umano ang biktima nang makatanggap ng notification na ginamit ang kanyang card sa isang transaksyon, gayong siya ay nasa gym. Noon lamang nalaman ng biktima na nanakaw na pala ang kanyang credit card at pinang-shopping na ng suspek. Naaresto ang suspek nang masundan at masukol ng biktima ang shopping spree ng magnanakaw. Kwento ng biktima, pagdating niya sa gym sa West Avenue sa Quezon City, inilagay niya ang kanyang bag sa locker. Kaya nagulat na lamang siya na sagitna ng kanayang pagwo-work out ay nakatanggap siya ng notification sa kanyang cellphone na may gumagamit ng credit card niya. Agad umano niyang pinuntahan ang mga establisyemento kung saan ginamit ang kanyang card na naipambili na ng mga damit na nagkakahalaga ng mahigit P14,000. Buti na lamang umano at hindi natuloy ang transaksyon sa bilihan ng cellphone at tablet na nagkakahalaga ng P175,000. Sa ikatlong transaksyon sa isang coffee shop sa Tomas Morato Avenue, doon na inabutan ng biktma ang suspek. Nang tanungin ang staff ng coffee shop kung sino ang gumamit ng credit card, dun na itinuro ang suspek. Humingi ng tulong sa security guard ang biktima kaya naaresto ang suspek na kinilalang si Joey Ramos, Jr. Batay sa imbestigasyon ng mga pulis, pangalawang beses nang ginawa ni Ramos ang krimen. Tumangging magbigay ng pahayag ang suspek na mahaharap sa paglabag sa Access Device Act. —LBG, GMA News"
1,"Sa harap ng tumataas na kaso ng dengue sa bansa, inihayag ng Department of Health (DOH) na bukas ito na pag-aralan muli ang mga datos kaugnay ng Dengvaxia vaccine na panlaban sa naturang virus na taglay ng mga lamok. Sinabi ito ni Health Undersecretary Maria Rosario Vergeire nitong Martes, kasunod ng pahayag ni infectious disease expert Dr. Rontgene Solante, na napapanahon na para suriin ng pamahalaan ang mga datos at benepisyo ng Dengvaxia laban sa dengue. Ayon kay Vergeire, ibinasura ang certificate of product registration ng Dengvaxia noong 2018 kasunod ng anunsiyo ng Sanofi Pasteur na maaaring magdulot ng “more severe” symptoms ang bakuna sa mga taong hindi pa nagkaka-dengue kapag nabakunahan. “For us to be able to bring back this kind of vaccine, kailangan completed na ang evidence natin. Marami tayong proseso at pag-aaral na kailangang isagawa para magawa natin lahat ng ito,” pahayag ng opisyal sa DOH briefing nitong Martes. “Ang ating gobyerno, kasama ang Kagawaran ng Kalusugan, always open naman tayo sa bagong teknolohiya lalong-lalo na kung maipapakita ng ebidensya that it can really protect our population,"" dagdag niya. ""Kailangan lamang po na mapag-aralang mabuti ulit, masusi ang pag-aaral, makakuha ng mga inputs coming from our experts, and itong manufacturer ay maging compliant sa regulasyon natin dito sa ating bansa,” paliwanag pa ni Vergeire. December 2017 nang iutos ng Philippine Food and Drug Administration na suspendihin ang sale, distribution, and marketing ng Dengvaxia vaccine, at alisin sa merkado ang bakuna matapos ang ginawang anunsyo ng Sanofi. Isinagawa ang dengue vaccination program sa termino ng noo'y Health Secretary Janette Garin noong April 2016. Pero natigil ito dahil sa mga pangambang panganib na idudulot ng bakuna sa kalusugan ng tao. Gayunman, tinatayang 800,000 na mag-aaral na edad siyam pataas ang naturukan ng naturang bakuna. Nitong Lunes, iniulat ng DOH na umabot na sa 64,797 ang dengue cases sa bansa mula Enero 1 hanggang Hunyo 25, 2022. Mas mataas ito ng 90% kumpara sa kaparehong panahon noong 2021. Kasabay nito, 274 katao ang nasawi sa dengue, o pag-angat ng 0.4% case fatality rate. Sa 17 rehiyon ng bansa, 15 na ang nalampasan ang alert at epidemic threshold para sa dengue sa nakalipas na apat na linggo, na mula Mayo 29 hanggang Hunyo 25, 2022.--FRJ, GMA News"
1,"Sasampa muli sa ring at magsusuot ng gloves ang Pambansang Kamao na si Manny Pacquiao para lumaban sa isang exhibition match na mangyayari umano sa darating na Disyembre. Makakalaban ni Pacquiao sa nasabing exhibition match ang Korean YouTuber na si DK Yoo. Pero wala pang inilalabas na ibang detalye tungkol dito. Sa Instagram post, inanunsyo ni Yoo nitong Huwebes na mangyayari ang kanilang laban ng dating senador sa December 10. A post shared by DK Yoo - Warfare Combat System (@dkyoowcs)  Nakatakda umanong pumirma ang dalawa sa kontrata para sa exhibition fight sa July 20. Noong Hunyo, nag-post si Yoo ng video na kasama niya si Pacquiao at may caption na, ""Contract with Pacquiao Highlights."" Setyembre 2021 ang magretiro sa boksing ang Pinoy eight-division world champion, dalawang buwan matapos matalo kay Yordenis Ugas para sa WBA welterweight championship. Kasabay rin nito ang paghahanda niya noon para sa pagtakbong pangulo noong May election kung saan natalo siya. Si DK Yoo ay isang sports and fitness instructor at founder ng Warfare Combat System. —FRJ, GMA News"
1,"Patay ang dalawang katao habang dalawa pa ang sugatan matapos bumagsak ang isang elevator na kinukumpuni sa isang building sa Makati City nitong Biyernes. Base sa inisyal na ulat ng National Capital Region Police Office (NCRPO), bumagsak ang isang elevator car mula sa ika-38 na palapag dakong 2:55 am habang nagkukumpuni naman ng elevator sa ika-anim na palapag ang mga biktimang sina Manuel Linayao at Rey Miguel Gilera. LOOK: Ilang mga tagpo sa nangyaring rescue at retrieval operations sa dalawang nasawi at dalawang nasugatan sa pagbagsak ng elevator ng Burgundy Corporate Tower sa Makati City. | via @jhomer_apresto  ????: Makati City-Bureau of Fire Protection pic.twitter.com/AXfRlmqrLw  Sugatan naman ang dalawa pang biktima na mga elevator installer. “The abovementioned victims/deceased and with two other elevator installers... were fixing an elevator at 6th Floor when suddenly an elevator [coming] from 38th Floor accidentally fell to basement that resulted [in] the death of herein victims and injured two others,"" ayon sa pahayag ng pulisya. Base naman sa report ng Bureau of Fire Protection, nirespondehan ng Special Rescue Force - Makati ang insidente bandang 03:46 a.m. at ipinadala pa ang isang karagdagang ambulansya bandang 06:44 a.m. UPDATE: Dalawa ang nasawi habang dalawa rin ang sugatan sa pagbagsak ng kinukumpuning elevator ng Burgundy Corporate Tower sa Makati City. | via @jhomer_apresto pic.twitter.com/5wN09MEvQv  Bukod dito, dumating din ang dalawang rescue truck mula sa SRF ng Makati, ang team ng Disaster Risk Reduction and Management (DRRM), at tatlo pang ambulansya. Ayon sa BFP, isinagawa ang rescue and retrieval operation. Base sa ulat ni Jhomer Apresto ng Super Radyo dzBB, sinabi ng BFP personnel na sinusubukan pang kunin ang naipit na bangkay ng ikalawang biktima.--Jamil Santos/FRJ, GMA News"
1,"Pinatawan ng Korte Suprema ng parusang pagkakasuspendeng 30 araw na walang sahod ang isang hukom ng Manila Metropolitan Trial Court dahil sa ""homophobic slurs"" na ginawa niya laban sa mga taong hawak niya ang kaso. Sa 18-pahinang desisyon, napatunayan ng mga mahistrado na guilty si Presiding Judge Jorge Emmanuel Lorredo ng ""work-related sexual harassment."" Hinayaan din umano ng hukom na makaapekto sa kaniyang trabaho ang kaniyang paniniwala sa relihiyon. “He is further sternly warned that a repetition of the same or similar acts in the future shall be dealt with more severely,” babala ng SC. Pinagmulta rin ng SC si Lorredo ng P40,000 para sa ""simple misconduct"" at P10,000 para sa ""conduct unbecoming of a judge,"" bilang ikalawa niyang atraso. Taong 2019 nang maghain ng civil case sina Marcelino Espejon at Erickson Cabonita laban kay Lorredo. Inakusahan nila ang hukom na hinusgahan na kaagad sila at nagpakita ng pagiging hindi patas dahil sa kanilang sexual orientation. Sinabi rin ng mga nagreklamo na naging malaking impluwensiya kay Lorredo sa pagdinig sa kanilang kaso ang relihiyon ng hukom tungkol sa homosexuality. “The Court wholly agrees with the findings of the JlB that these remarks were inappropriate. The records will bear out how Judge Lorredo badgered complainants with his questions about their sexual orientation,” ayon sa desisyon ng SC. Sa preliminary conference, ilang ulit umanong tinanong ni Lorredo ang mga nagrereklamo tungkol sa kanilang sexuality. Binanggit din ng hukom ang relasyon na ipinagbabawal sa bibliya. Sa kaniyang komento, inihayag ng hukom na nais niyang magbigay ng babala sa mga nagreklamo tungkol umano'y hindi pagsang-ayon ng Diyos sa mga homosexual. Ayon sa SC, nilabag ni Lorredo ang Sections I at 6 ng Canon 4 ng New Code of Judicial Conduct on Propriety, pati na ang Sections 1, 2, at 3 ng Canon 5 ng New Code of Judicial Conduct on Equality. “The statements Judge Lorredo made during the preliminary conference, and especially in the Comment he filed in this case, are clearly tantamount to homophobic slurs which have no place in our courts of law,” ayon sa SC. “Thus, it should come as a matter of course for all judges to desist from any word or conduct that would show or suggest anything other than inclusivity for members of the LGBTQIA+ community,” dagdag pa sa desisyon. Sinita rin ng SC ang salitang ginamit ni Lorredo sa korte na labag din sa Sections 1 at 2 ng Canon 2 ng New Code of Judicial Conduct. Naniniwala ang SC na “really partial” sa kaso ang hukom. “Apart from badgering complainants during the course of the preliminary conference, there is insufficient evidence showing that Judge Lorredo unduly favored the other parties,” ayon sa SC. Iginiit ng Kataas-taasang Hukuman na hindi nila kukunsintihin ang anumang uri ng diskriminasyon. “Any form of discrimination by reason of gender or sexual orientation made by a judge and directed against any person with business before the court shall never be tolerated and must be strongly rebuked,” ayon sa SC.—FRJ, GMA News"
1,"Dalawang tanggapan ang binuwag ni Pangulong Ferdinand ""Bongbong"" Marcos Jr. na nakapaloob sa unang Executive Order (EO) na pinirmahan niya. May petsang June 30 ang EO No.1 na nag-uutos na buwagin ang Presidential Anti-Corruption Commission (PACC) at Office of the Cabinet Secretary. ""In order to achieve simplicity, economy, and efficiency in the bureaucracy without effecting disruptions in internal management and general governance, the Administration shall streamline official processes and procedures by reorganizing the Office of the President proper and the various attached agencies and offices, and by abolishing duplicated and overlapping official functions,"" nakasaad sa EO. Nakasad din sa EO na ililipat ang kapangyarihan at trabaho ng PACC sa Office of the Deputy Executive Secretary for Legal Affairs. Sasailalim naman sa kontrol ng Presidential Management Staff (PMS) ang Cabinet Secretariat kasunod ng ginawang paglusaw sa Office of the Cabinet Secretary. Una rito, sinabi ni Marcos na binigyan niya ng laya ang Gabinete na ayusin ang kani-kanilang tanggapan upang mas mapahusay ang serbisyo sa mga tao. Kasabay nito, nakasaad din sa EO No. 1 ang pagbuo ng Office of the Presidential Adviser on Military ang Police Affairs, na ilalagay sa ilalim ng Office of the Special Assistant to the President. Inatasan din sa EO No.1 ang Office of the Special Assistant to the President, the Presidential Advisers and Assistants, at PMS na makipagtulungan sa Executive Secretary sa pagbibigay ng suporta sa Pangulo. Makatatanggap naman ng kaukulang benepisyo batay sa itinatakda ng batas ang mga kawani na maapektuhan sa pagbuwag ng dalawang tanggapan.— FRJ, GMA News"
1,"Wala pa ring nakatama sa lumabas na mga numero sa Grand Lotto 6/55 draw nitong Miyerkules ng gabi, July 6, 2022. Sa website ng Philippine Charity Sweepstakes Office (PCSO), nakasaad na ""zero"" winner sa naturang draw. Ang mga lumabas na numero ay 49-06-26-55-03-14, at mayroon itong kabuuang premyo na P367,534,100.00. Samantala, wala ring tumama sa kasabay nitong draw para sa Megalotto 6/45. Umabot ang premyo nito sa P23,608,475.00, at mga lumabas na mga numero ay 29-13-37-35-07-38. --FRJ, GMA News"
1,"Sinabi ni Senador Juan Miguel Zubiri, na inaasahang susunod na Senate president, na hindi nila prayoridad sa Mataas na Kapulungan ang amyendahan ang 1987 Constitution. Partikular na ang pahabain ang termino nilang mga halal na opisyal. Inihayag ito ni Zubiri bilang reaksyon sa mungkahi ng isang kongresista sa Mababang Kapulungan na amyendahan ang Saligang Batas para palawigin ang termino ng pangulo, bise presidente at iba pang halal na opisyal. ""'Wag na muna natin pag-usapan 'yung Charter change na kabago-bago pa lang ng administration...I would say, right now, that is not our priority,"" ani Zubiri. ""Definitely term limits... Alam mo 'yan ang ayaw ng...allergic ang taumbayan sa mga usaping politikal pagdating sa constitutional amendments,"" dagdag niya. Sa unang isang taon ng papasok na 19th Congress, sinabi ni Zubiri na uunahin nilang pag-usapan sa Senado ang mga hakbang para makawi ang ekonomiya ng bansa para makabigay ng trabaho sa mga tao ang gobyerno. ""'Yun muna ang pag-usapan natin kasi galing tayong pandemya. Ang daming nahihirapan na mga kababayan natin, hindi pa tapos ang COVID-19. So we have to support the President and his health program sa darating na mga buwan,"" paliwanag ng senador. Sa ngayon, sinabi ni Zubiri na ang tanging usapin na may kinalaman sa Charter change na natalakay nila ay ang adbokasiya ni Senador Robin Padilla tungkol sa pederalismo. ""Ang sabi ko sa kanya, 'Sige, mag-set ka ng mga committee hearings. Of course, we will attend and we will exchange our ideas with you'...That's as far as we are talking about any talk about charter change,"" ayon kay Zubiri. Tiniyak din ni Zubiri na hindi magiging ""rubber stamp"" o sunod-sunuran sa administrasyong Marcos ang Senado. ""In the 18th Congress, I was also the majority leader sa leadership ng Senate. Never naging rubber stamp ang Senado. Marami po tayong mga panukala na sa tingin namin hindi sang-ayon sa ating bansa na itinulak po ng administrasyon,"" anang senador.— FRJ, GMA News"
1,"Maaari nang humingi ng tulong para sa pagpapalibing, usaping medikal at iba pang social services sa satellite offices ni Vice President Sara Duterte. Mauna nang inanunsyo ni Duterte ang paglalagay niya ng satellite offices sa ilang rehiyon para makapagbigay ng tulong sa mga tao. ""These established satellite offices across the country will widen the program’s reach and will guarantee a better provision of assistance,” sabi sa pahayag ni Attorney Reynold Munsayac, tagapagsalita ni Duterte. Ang mga hihingi ng tulong ay kailangan lang na sundin ang proseso at kompletuhin ang mga rekisito tulad ng:  1. Mag-filled-out ng application form. 2. Isumite ang kompletong rekitos at ang form via walk-in sa satellite office processor/staff. 3. Hintayin na maproseso ang aplikasyon. 4. Kasunod nito ay sasabihin na ng staff o magpoproseso ng apikasyon kung kailan ibibigay ang tulong-- personal o sa pamamagitan ng email. Maaari din na makita ang kompletong rekisito at proseso ng paghingi ng tulong sa kanilang website. Sinabi ni Munsayac na hindi lamang sa remote areas magkakaroon ng OVP satellite offices dahil plano raw ni Duterte na, ""to open more in hopes to reach more Filipinos throughout the country."" Ang mga kasalukuyang OVP satellite offices ay makikita sa Dagupan (Region 1), Cebu (Region VII), Tacloban (Region VIII), Zamboanga (Region IX), Davao (Region XI), atd Tandag sa Surigao del Sur (Region XIII). —FRJ, GMA News"
1,"Sa kulungan ang bagsak ng isang lalaki na mahigit dalawang linggong nagtago dahil sa panggagahasa umano sa menor de edad na anak ng kaniyang kinakasama sa Quezon City. Sa ulat ni James Agustin sa Unang Balita nitong Miyerkoles, sinabing natunton sa isang bahay sa Marilao, Bulacan ang suspek, na Top 3 sa listahan ng Most Wanted Persons sa Quezon City at Top 1 Most Wanted ng QCPD Station 14. May warrant of arrest ang 42-anyos na suspek para sa three counts of rape at six counts of acts of lasciviousness. Inilabas ng korte ang arrest warrant noong Hunyo 17. ""Pagkalabas ng warrant, nakarating din sa kaniya. Sa call center siya nagtatrabaho sa Mandaluyong. After nu'n nagtago na siya. Although may mga informant naman kami, natunton naman namin siya sa Marilao, Bulacan,"" sabi ng chief ng Criminal Investigation Section ng Quezon City Police District na si Police Lieutenant Anthony Dacquel. Ayon sa biktima, ilang beses nangyari ang krimen noong nakaraang taon. ""'Yung complainant mismo ang lumapit sa amin para magsampa ng demanda sa kaniya noon. Although wala na siya noong time na 'yun, nakapagtago na rin, kaya ifinile (file) 'yung demanda through regular filing,"" sabi ni Dacquel. —Jamil Santos/VBL, GMA News"
1,"Isang panukalang batas ang inihain sa Kamara de Representantes para palitan ang pangalan ng Ninoy Aquino International Airport (NAIA) at gawing Ferdinand E. Marcos International Airport. Sa House Bill No. 610 na inihain ni Negros Oriental Representative Arnolfo Teves Jr., ipinaliwanag niya na, “it is more appropriate to rename it (NAIA) to the person who has contributed to the idea and execution of the said noble project.” Idinahilan din ng mambabatas na ang paliparan ay nagawa sa panahon ng termino ni Marcos Sr, ama ng bagong pangulo na si “Bongbong” Marcos Jr. Dating Manila International Airport (MIA) ang pangalan ng naturang paliparan. Pero noong 1987, pinalitan ito at ginawang Ninoy Aquino International Airport (NAIA) sa pamamagitan ng Republic Act No. 6639. Nangyari ang pagpapalit sa panahon ng panunungkulan ni dating pangulong Cory Aquino, asawa ni dating senador Benigno “Ninoy” Aquino Jr. Ipinangalan kay Ninoy ang MIA, kasunod ng nangyaring asasinasyon sa dating senador sa naturang airport noong Agosto 21, 1983, matapos umuwi ng Pilipinas mula sa ilang taong pagkaka-exile sa Amerika. Si Ninoy ay lider ng oposisyon at kilalang kritiko ng rehimen ni Marcos Sr., na napatalsik sa puwesto sa pamamagitan ng EDSA People Revolution noong 1986. “It is more appropriate that it would bear the name of the person who has contributed and left a legacy that makes the Philippines a center of international and domestic air travel, who has instituted and built or conceptualized the project making it the pride of our country,” sa ni Teves sa panukala. --FRJ, GMA News"
1,"Puwede nang magpaturok ng COVID-19 booster shot ang mga kabataang edad 12 hanggang 17, ayon sa Department of Health (DOH). “Yes! Children ages 12 to 17 can now get their additional/booster doses,” saad sa post ng DOH sa Facebook at Twitter. RESBAKUNA UPDATE! Children aged 12 to 17 can now get their booster dose against COVID-19! For more information, read the following FAQs. You may see the list of the immunocompromised here: https://t.co/iovODmK40y#RESBAKUNA#RESBAKUNAKids#BIDATungoSaNewNormal pic.twitter.com/Whf8WD0cxW  Matatandaan na hindi itinuloy noong nakaraang linggo ng pamahalaan ang pagbibigay ng unang COVID-19 booster dose para sa mga non-immunocompromised children dahil sa “glitches.” Ayon kay Health Undersecretary Maria Rosario Vergeire, maaari nang isagawa ng mga lokal na pamahalaan ang naturang pagbibigay ng booster shots sa mga kabataan kung handa na sila. “It was stated in our guidelines that all LGUs/Vaccination sites who are ready to implement — trained HCWs, with appropriate vaccines, etc. — can already implement,” sabi ni Vergeire sa ipinadalang mensahe sa mga mamamahayag. Ang mga medical centers at hospitals ang magbibigay ng schedule para sa mga immunocompromised pediatric patients na edad 12-17 kapag maaari na silang bigyan ng booster dose, ayon sa abiso ng DOH.—FRJ, GMA News"
1,"Ipinagpatuloy ni Pangulong Ferdinand “Bongbong” Marcos Jr. ang libreng sakay sa EDSA Bus Carousel. Sa Metro Manila, mga estudyante na lang ang may libreng sakay sa mga tren tulad ng Metro Rail Transit Line 3 (MRT3). Ayon sa Department of Transportation nitong Biyernes, magpapatuloy hanggang December 2022 ang libreng sakay sa EDSA Carousel bus. Samantalang libre naman ang mga estudyante sa pagsakay sa mga tren ng Philippine National Railways, Metro Rail Transit Line 3 (MRT3), at Light Rail Transit Line 2 (LRT2) mula sa August 22 hanggang November 4, 2022. Ayon sa DOTr, ikinonsidera sa naturang desisyon ang pagkakaroon ng pondo para sa Service Contracting sa ilalim ng 2022 General Appropriations Act para sa extension ng free bus rides. Inaasahan na makatutulong ang naturang hakbang para mabawasan ang pasanin ng mga Pinoy sa tumataas na halaga ng mga bilihin, “and help them save money, especially with the return of face-to-face classes after more than two years.” Ipinaliwanag naman ng DOTr na pinayagang mailibre sa pasahe mga estudyante sa MRT3, LRT2, at PNR, ""in consideration of the students’ welfare, whose learning outcomes have been disproportionately affected by the pandemic.” Idinagdag din ng DOTr na ""heavily subsidized"" na ang pasahe sa EDSA railway line kaya hindi na ito ginawang libre para sa lahat.—FRJ, GMA News"
1,"Ipinasa na ni outgoing Vice President Leni Robredo kay Senador Risa Hontiveros ang pamumuno sa oposisyon. Si Hontiveros lang ang tanging opposition candidate na nakalusot sa nakaraang May 2022 Senate race. Inihayag ni Robredo ang paghirang kay Hontiveros bilang lider ng oposisyon matapos ang oath taking ceremony ng senadora na isinagawa sa tanggapan ng pangalawang pangulo sa Quezon City. ""Ikaw na ang aming lider. Nasa likod mo lang kami, tutulong, kung kailan mo kami kailangan. You are now the highest elected official in the opposition,"" sabi ni Robredo na magtatapos ang termino bilang pangalawang pangulo sa June 30. ""Kampante kami na patuloy mong ipaglalaban kung ano ang mabuting pamamahala, naroon kami na sumusuporta sa iyo. Kami na ang mga sundalo mo,"" patuloy ni Robredo. Pinuri ni Robredo si Hontiveros dahil sa pagtulong nito sa mga nangangailangan. ""Yung aking paghanga sa 'yo ay lalo pang dumoble nung ikaw ay nabigyan ng pagkakataon na humawak ng kapangyarihan, from being in Congress hanggang sa pagiging senator. Nagamit mo 'yung posisyon para sa maging boses para sa mga pinakamaliliit,"" sabi ng pangalawang pangulo. Nagsilbi si Hontiveros na Akbayan party-list representative sa Kongreso ng dalawang termino mula 2004 hanggang 2010. Sumabak siya noong 2010 at 2013 elections bilang senador pero natalo. Pero noong 2016, nanalo na siyang senador at muling nahalal nitong May 2022. ""Lahat kami masaya na ikaw 'yung natitirang humahawak ng ating bandila,"" ani Robredo. Sinabi naman ng senadora na ipagpapatuloy niya ang kaniyang adbokasiya at paglaban sa fake news. ""We will help spur economic growth and restore healthcare services disrupted by the pandemic. As promised, we will facilitate and push for increase of budgets for agencies integral to our recovery initiatives. Tuloy pa rin ang ating adbokasiya para sa Healthy Buhay at Hanapbuhay,"" ani Hontiveros. ""I remain an advocate in protecting our constitutional freedoms and our most basic human rights: freedom of expression, freedom of assembly, freedom of the press. All these are fully guaranteed,"" dagdag niya. Babala pa ni Hontiveros, ""But we will not tolerate people who bear false information. We will fight back harder, against rumors, lies, propaganda, and fake news. Let me make this even clearer: this is a stern warning to all the dubious characters in the fake news universe: This time, we will not let your reckless disregard for truth slander our democracy—our country— ever again."" Inihayag din niya na mananatili silang matatag sa mabigat na laban na kakaharapi.—FRJ, GMA News"
1,"Dalawang enforcer ng Metropolitan Manila Development Authority (MMDA) ang sugatan matapos kuyugin sa Pasay City nitong Linggo ng hapon, ayon sa ulat ni Nico Waje sa Unang Balita nitong Lunes. Sa kuha ng isang pasahero ng MRT3, makikita kung paano pinagtulungan ang dalawang MMDA enforcers ng isang grupo ng mga lalaki. Makikita rin kung paano napahiga ang dalawang enforcer dahil sa dami ng tama sa ulo at katawan na tinamo nila mula sa mga nambubugbog sa kanila. Kita rin na isang MMDA enforcer ang nagtangkang umawat sa gulo pero hinabol siya ng pamalo ng isang lalaki. Nang maawat ang bugbugan, agad na dinala sa ospital ang mga sugatang tauhan ng MMDA. Ayon sa imbestigasyon ng pulisya, nagsasagawa ng clearing operations ang mga taga-MMDA laban sa mga e-trike na dumadaan sa EDSA kung saan sila ay bawal. ""Nasita iyong isang residente doon pertaining sa e-trike niya,"" ani Police Colonel Cesar Paday-os, hepe ng Pasay City Police. Naisakay na raw ng mga taga-MMDA sa kanilang truck ang e-trike pero puwersahan itong binawi ng mga lalaki. Nang pipigilan na sila ng MMDA ay doon na raw nagsimula ang gulo. Ayon sa pulis, kilala na nila ang ilan sa mga nambugbog at hinahanap na nila ang mga ito. Sa isang Facebook post, kinondena ni MMDA Task Force Special Operations (TFS) head Bong Nebrija ang naganap na pambubugbog sa MMDA enforcers. Nanawagan din siya na sumuko na ang mga nambugbog. Magsasampa raw ang MMDA ng reklamo laban sa mga ito, ayon sa ulat ni Mark Makalalad ng Super Radyo dzBB. JUST IN: Metropolitan Manila Development Authority (MMDA), magsasampa ng reklamo sa mga nambugbog sa kanilang tauhan sa Baclaran. | via @MMakalalad pic.twitter.com/vi3LRCLUXG   —KBK/KG, GMA News"
1,"Bagaman bahagyang bumaba ang presyuhan ng krudo sa world market, inaasahan na tataas pa rin ang presyo ng diesel at kerosene sa Pilipinas sa susunod na linggo dulot ng paghina ng halaga ng piso laban sa dolyar, ayon sa isang opisyan ng Department of Energy. Sa panayam ng Dobol B TV nitong Biyernes, sinabi ni Atty. Rino Abad, director ng Oil Industry Management Bureau ng DOE, na posibleng ""a little more than P1"" per liter ang madagdag sa presyo ng diesel. Maaari naman daw na hindi hihigit sa P1/liter ang maging patong sa kerosene. Inaasahan na kung hindi magkakaroon ng kaunting rollback, posibleng walang magiging paggalaw sa presyo ng gasolina, sabi pa ng opisyal. Ang paghina ng piso laban sa dolyar ang nakikita ni Abad na isa sa mga dahilan sa magiging bagong presyuhan ng mga produktong petrolyo sa bansa sa susunod na linggo. ""Ngayong week bumaba ang ating trading prices ng gasoline, diesel at kerosene. Unfortunately, in a matter of five days, halos piso ang itinaas ng ating peso compared to US dollar,"" paliwanag ni Abad. ""So when we computed, unfortunately, ang ini-expect natin if not baka hindi pa ito magko-cause ng rollback. Pero ang gasolina may chance ng konting rollback o walang adjustment. Yun ang tiningnan natin,"" dagdag niya. Nitong Huwebes, natapyasan ng 23 sentimos ang halaga ng piso para magsara ang palitan sa P54.7:$1, ang pinakamahinang halaga ng piso mula noong November 21, 2005. —FRJ, GMA News"
1,"Nahuli-cam ang saksakan ng magkapitbahay sa Tondo, Maynila na nagresulta sa pagkamatay ng isa sa kanila. Sa ulat ni Darlene Cay sa Unang Balita nitong Miyerkules, nagtalo ang magkapitbahay na sina Alfredo Aboy at Abrico Zerrudo bandang ala-una ng madaling-araw nitong Martes sa panulukan ng CP Garcia at Cristobal Streets sa Barangay 123, Tondo, Maynila. Matapos magsagutan, nagpambuno ang dalawa. Hindi nahagip sa CCTV ang mga sumunod na tagpo. Pero makikita na lamang uli si Aboy na unti-unting natutumba. Nasaksak na pala ito. Dead on the spot si Aboy. Sugatan din ang suspek na si Zerrudo, kaya agad siyang isinugod sa ospital. Iniwan ni Alfredo ang tatlong maliliit na anak. Batay sa record ng barangay, pareho umanong walang masamang record ang suspek at ang biktima. Maling akala raw ang ugat ng pag-aaway, at makakaibigan ang dalawa at medyo nakainom lamang, batay sa pahayag ng ni Barangay Kagawad Emelita Dailisan Molina. Sa imbestigasyon ng mga pulis, lumilitaw na gumamit ng balisong ang suspek, pero dumepensa ang biktima gamit ang gunting. Kasalukuyan pang nagpapagaling sa ospital ang suspek. Reklamong murder ang maaaring isampa laban sa kanya, ayon sa ulat. —LBG, GMA News"
1,"Isang construction worker ang nagligtas sa buhay ng isang tatlong-taong-gulang na bata na halos mabigti sa pagkakabitin ng kaniyang leeg sa balkonahe ng isang gusali sa Dalian City, China. Sa video ng GMA News Feed, sinabing namataan ng mga residente sa lugar ang bata na nakabitin sa railing ang leeg sa balkonahe na nasa ikalimang palapag ng residential building. Mag-isa lang umano ang bata at nakakandado ang kanilang unit kaya hindi ito nagawang pasukin ng mga kapitbahay. Sa kabutihang palad, mayroong construction project na ginagawa malapit sa lugar. Nagboluntaryo ang karpintero na kinilalang si Li Baoyi, na nagpakabit sa hook ng crane para malapitan at masagip ang bata. Tumulong din ang mga katrabaho ni Baoyi sa construction sa pag-operate sa crane at tinangkang buksan ang pinto ng unit habang isinasagawa ang rescue. Pahirapan ang pagsagip dahil walang ibang pagkakapitan si Baoyi para kumuha ng puwersa upang maitulak niya papasok sa loob ang bata. Kaya kinakailangan niyang kumapit sa railings ng balkonahe at bumalanse samantalang dahan-dahang itinutulak papasok ang bata. Sa ibaba naman ng building, nakahanda ang ilang residente na sumalo kung sakaling mahulog ang bata. Nakapasok na sa balkonahe ang bata sa tulong ng construction worker, nang dumating ang tatay nito at tuluyan siyang hinila. Hindi tinukoy sa mga ulat kung bakit naiwang mag-isa sa unit ang bata. Maayos na ang kalagayan ng bata kahit na naipit ang kaniyang leeg. -- FRJ, GMA News"
1,"Madadagdagan ang gastos ng ilang manggagawa na tumatangkilik sa ""Libreng Sakay"" ng pamahalaan sa ilang public utility jeepneys (PUJs) at mga bus sa Metro Manila dahil unti-unti nang itinitigil ang naturang service contracting program. Sa datos ng Land Transportation Franchising and Regulatory Board (LTFRB), nakasaad na 146 National Capital Region public utility jeepney (PUJ) cooperatives ang corporations ang titigil na sa libreng sakay pagsapit ng June 30. “For the buses, Busway will end by July pa as well as Commonwealth Route 7 bus from Montalban to Quezon Avenue,” ayon kay LTFRB Executive Director Tina Cassion. Nitong Abril 11 nang ibalik ng EDSA Busway Carousel ang libreng sakay sa mga pasahero sa ilalim ng third phase ng service contracting program ng Department of Transportation’s (DOTr). Sa ilalim ng service contracting program, ang mga PUV operators and drivers na kabahagi sa programang libreng sakay ay makatatanggap ng one-time payout at weekly payments na batay sa kilomtro na kanilang ibiniyahe may pasahero man o wala. Kabilang sa mga kasama sa naturang mga programa ay ang mga moderno at tradisyunal na jeepney, UV Express, at mga bus. Ayon sa DOTr, mayroong P7-bilyon na pondo ang programa sa General Appropriations Act (GAA) of 2022, na sakop ang paunang 515 bus sa kabuuang 532 units na nakarehisto sa programa. Samantala, matatapos din sa June 30 ang libreng sakay ng DOTr sa Metro Rail Transit Line 3 (MRT3). Ipapaubaya na umano sa papasok na administrasyon ni President-elect Bongbong Marcos kung ipagpapatuloy pa ang programa.— FRJ, GMA News"
1,"Asahan na naman ang pagtaas ng kaso ng COVID-19 sa bansa sa mga darating na linggo, ayon sa Department of Health (DOH). Pero hindi raw iyon matatawag na ""surge."" Nakitaan umano ng pagtaas ng COVID-19 cases na nasa 70% na ngayon ang National Capital Region (NCR), ayon kay Health Undersecretary Maria Rosario Vergeire sa panayam ng CNN Philippines. Ayon sa opisyal, dumoble na ang average number of cases sa Mertro Manila kumpara sa nagdaang linggo, at nasa 1.02 ang average daily attack rate. “Right now what we're seeing is that the number of cases are continuously increasing, especially here in the National Capital Region, and we can see that this is really the start of the peak in the number of cases,” ani Vergeire. “We are again guiding the public and making them aware that this might be the start that the cases will continuously rise in the next couple of weeks,” dagdag niya. Bukod sa NCR, binabantayan din ng DOH ang pagtaas ng mga kaso ng COVID-19 sa Ilocos Region, Cagayan Valley, Calabarzon, Mimaropa, Western Visayas, at Northern Mindanao. Pero paglilinaw ni Vergeire, hindi ""surge"" o muling pagsirit ang nangyayaring pagtaas muli ng kaso ng hawahan. “Let us not call this a surge because we try to avoid using this term from the previous increases in cases because this has caused a lot of confusion among the public,” paliwanag niya. Itinuturong dahilan ni Vergeire sa pagtaas ng COVID-19 infections ang mas nakahahawang Omnicron sub variants tulad ng BA 2.12.1, BA.4, at BA.5. Bukod pa rito ang muling paggalaw o pagbiyahe ng mga tao, at ang humihinang bisa ng bakuna kontra COVID-19 dahil marami ang hindi nagpapaturok ng booster shots. Batay sa datos ng National Vaccination Operations Center (NVOC), 70 milyon Pinoy na ang fully vaccinated, habang 74.8 milyon ang mayroong first dose. Pero nasa 14.7 milyon lang ang mayroong unang booster shot,  at 648,000 ang may second booster dose. Sa ngayon, ang second booster shot ay ibinibigay lamang sa mga frontline healthcare worker, senior citizens, at immunocompromised individuals. Nitong Linggo, nakapagtala ng 612 new COVID-19 cases, at umangat sa 4,529 ang active cases, mula sa 4,176 noong Sabado. — FRJ, GMA News"
1,"Patay ang isang truck driver matapos pagbabarilin sa Caloocan City nitong Linggo ng gabi. Nakilala ang biktima na si Randy Lampayo, 32-anyos, ayon sa ulat ni James Agustin sa Unang Balita ng GMA News nitong Lunes. Ayon sa kasamahan ng biktima, nagpapahinga sila sa truck na nakagarahe sa C3 Road sa Dagat-Dagatan bago mag-alas-nuwebe ng gabi nang mangyari ang insidente. Nakarinig daw siya ng tatlong beses na putok ng baril, at kalaunan ay nalamang ang kasamang driver pala ang tinamaan. Nagtamo ng tama ng baril sa ulo ang biktima. Narekober ng pulisya ang tatlong basyo ng bala mula sa isang .45-kalibreng baril, sachet na may hinihinalang shabu, at plastic na supot na may traces umano ng hinihinalang shabu. Iniimbestigahan na ng pulisya ang insidente para malaman ang posibleng motibo sa krimen. —KG, GMA News"
1,"Nasawi ang isang babae matapos siyang barilin nang malapitan ng isang lalaki sa Barangay Old Balara sa Quezon City. Sa ulat ng ""24 Oras Weekend"" nitong Sabado, mapapanood sa kuha ng CCTV ang paglalakad ng biktima nang may lumapit sa kaniyang isang bata na tila may itinuturo sa malayo. Sinamahan ng biktima ang bata, at dito na nila nakasalubong ang suspek. Pagkalingon ng lalaking suspek sa babae, malapitan na niyang binaril ang biktima. Nagawa pang makatakbo ng babae pero hinabol siya ng suspek at muling pinagbabaril. Nagtamo ang babae ng apat na tama ng bala, kung saan tumama sa kaniyang ulo ang isa, na dahilan ng kaniyang pagkasawi. Patuloy ang imbestigasyon ng pulisya sa motibo sa pamamaslang at pagkakakilanlan ng suspek. —Jamil Santos/VBL, GMA News"
1,"Kinumpiska ng Bureau of Customs (BOC) sa Manila International Container Port ang aabot sa P 4 milyon halaga ng smuggled carrots. Ayon sa BOC, may nakapagbigay ng impormasyon tungkol sa pagpasok ng mis-declared agricultural products sa bansa. Nang inspeksyonin ang mahigit 2,000 carton, bumungad ang carrots at hindi steamed buns na dineklarang laman nito. Mahaharap sa mga kaukulang kaso ang trading company at broker ng smuggled items. —LBG, GMA News"
1,"Nauwi sa barilan ang pagsita ng mga pulis sa isang lalaking umiihi sa tabing-kalsada habang walang suot na face mask. Iniulat sa Unang Balita nitong Huwes ni James Agustin na napatay ang lalaki matapos umano itong bumunot ng baril nang sitahin ng mga pulis sa Barangay Kristong Hari sa Quezon City dakong 12:30 a.m. nitong Huwebes. Naabutan daw ng mga pulis na umiihi sa gilid ng kalsada ang lalaki at wala siyang suot na farce mask. Nang sitahin, bumunot daw ito agad ng baril. Dead on the spot ang lalaki na hindi pa tukoy ang pagkakilanlan. Kalaunan, nadiskubre ng mga pulis na ang dalang motorsiklo ng lalaki ay nakaw pala. Kimumpirma ito ng may-ari ng motorsiklo na dumating sa pinangyarihan ng engkwentro. Ayon sa biktima na inagawan ng motorsiklo, papunta siya sa isang convenience store nang harangin siya ng mga lalaking magkaangkas sa motorsiklo at inagaw ang kaniyang sasakyan. Bukod sa nakaw na motorsiklo, narekober din ng mga pulis mula sa napatay na suspek ang isang revolver. Patuloy na hinahanap ng mga awtoridad ang isa pang suspek. —LBG, GMA News"
1,"Sumuko na sa pulisya nitong Miyerkules ang driver ng SUV na nakabundol at nakasagasa sa isang security guard sa Mandaluyong City. Sa press conference, humingi ng paumanhin sa nangyari at sa biktimang si Christian Joseph Floralde, ang suspek na si Jose Antonio Sanvicente, ang driver at registered owner ng SUV. ""My apologies sa nangyari. My apologies kay Mr. Floralde at sa kanyang pamilya,"" saad niya. Personal na sumuko si Sanvicente kay PNP officer-in-charge Lieutenant General Vicente Danao Jr. sa Camp Crame, kasama ang kaniyang mga magulang at abogado. Handa umano ang kampo ng suspek na magbigay ng tulong kay Floralde na nakalabas na ng ospital. Gayunman, may nararamdaman pa umanong sakit sa katawan ang biktima. Nitong Lunes, pinangalanan ng Land Transportation Office (LTO) si Sanvicente na may-ari ng sasakyan, matapos na hindi niya muling siputin ang pagdinig ng ahensiya. Sa nasabi ring araw, pinasaringan ni Danao si Sanvicente kasabay ng payo na sumuko na at huwag nang hintayin na lumabas ang arrest warrant. ""Tsina-challenge kita, Mr. San Vicente. Ayaw mo sumurrender, tama? Isa lang sasabihin ko sa'yo: Baka adik ka. Bakit ayaw mo sumurender?"" sabi ni Danao noong Lunes. ""Because no person in his right senses will do that. Nakabangga ka na nga ng tao, imbis na tulungan mo lalo mo pang sinagasaan. Anong klaseng utak 'yan? Baka gumagamit ka [ng droga] kaya ayaw mo sumurrender. Remember, the PNP already filed a case against you,"" dagdag pa ng opisyal. Sa pulong balitaan nitong Miyerkules, itinanggi ni Sanvicente na gumagamit siya ng droga. Handa raw siyang sumailalim sa pagsusuri kung ipapayo ng kaniyang abogado. Tumanggi naman ang kampo ng suspek na sumagot sa ilang tanong tungkol sa naging aksiyon ni Sanvicente sa nangyaring insidente dahil hihintayin na lang nila ang pagdinig sa korte. Nitong Lunes, kinansela na ng LTO ang driver's license ni Sanvicente.—FRJ, GMA News"
1,"Arestado ang isang lalaki na suspek umano sa pagtangay ng mga sasakyan na kaniyang nirirentahan, matapos siyang mamukhaan ng kaniyang bibiktimahin. Sa ulat ni James Agustin sa Unang Balita nitong Miyerkoles, makikita na nagsidatingan ang iba pang nabiktima sa ""rentangay"" modus ng suspek para magreklamo sa Quezon City Police District (QCPD) Station 6. Kinilala ang suspek na si Bryan Malto Geonzon, 37-anyos, na nadakip nitong Martes ng gabi sa sa may sa Commonwealth Avenue. Ayon sa lalaking may-ari ng sasakyan, nakipagkomunikasyon sa kaniya ang suspek online nitong Martes upang rentahan ang kaniyang AUV ng dalawang araw sa halagang P8,000. ""Nakita ko 'yung ID, tiningnan ko 'yung lalaki, magkaiba ng mukha kaya naghinala ako. Tapos noong nakita ko 'yung lalaki, may naka-save na picture sa Facebook sa cellphone ko 'yung lalaki. Nakita ko sa Facebook na siya 'yung nangangarnap ng sasakyan,"" sabi ng lalaking may-ari ng sasakyan. Dahil dito, humingi na ng tulong ang biktima sa mga pulisya, at agad na dinala sa estasyon ng pulisya ang suspek. ""Noong tsinek natin sa warrant natin, meron siyang dalawang standing warrant na kaugnay din sa modus nila. Agad nating inaresto at ipinagbigay-alam doon sa mga complainant para makapagbigay din sila ng mga detalye sa kaso na finile nila,"" sabi ni Police Major Kenneth Leaño, Deputy Station Commander ng QCPD Station 6. Ang isang babaeng biktima na lumantad din, ikinuwento na Marso 16 nang magkatransaksiyon sila online ng suspek para rentahan ang sasakyan niya sa halagang P1,500. Humingi pa ng dalawang araw na extension ang suspek, hanggang sa umabot na ito ng ilang linggo. Pero hindi na magawang maibalik ng suspek ang sasakyan. Naging pasakit ito sa may-ari dahil hinuhulugan pa niya ang sasakyan. ""Ang dami niyang reason, ganito ganiyan. 'Nasa Nueva Ecija po ako ngayon. Hindi ko na maibalik 'yung sasakyan dahil nandito po ako ngayon sa Nueva Ecija.' Kinabahan ako kasi hindi na siya ma-contact sa Facebook, hindi na siya active,"" sabi ng babaeng biktima. Marso 28 din nang rentahan ni Geonzon ang asul na kotse ni Vernaliza Garcia sa loob ng dalawang araw sa halagang P6,000. Nag-extend din ang suspek, hanggang sa hindi na nagbayad. ""Noong sinabi ko sa kaniyang kukunin na 'yung sasakyan namin, April 1, 6 p.m., pinutol nila 'yung GPS ng sasakyan namin, so doon na kami naalarma na intentional 'yung pag-alis ng GPS,"" sabi ng biktimang si Garcia. Nabawi naman ni Garcia ang kanilang sasakyan matapos ang 16 na araw, ngunit naibenta na ito sa halagang P430,000 sa Isabela. Ayon sa suspek, napag-utusan lamang siya na i-drive ang mga sasakyan. ""'Yung iba pong ano diyan, naibalik na po 'yung mga unit nila. 'Yung isa na lang 'yung hindi ko pa po natse-tsek kung naibalik na o hindi pa. Pero 'yung scenario, nautusan lang po talaga ako para pick-up-in na magda-drive lang po talaga,"" sabi ni Geonzon. Hinihimok ng mga awtoridad ang iba pang nabiktima ng suspek na makipag-ugnayan sa kanila. —LBG, GMA News"
1,"Kasabay ng pagkansela sa driver's license, pinangalanan na ng Land Transportation Office (LTO) nitong Lunes ang pinaniniwalaang driver ng SUV na nakabundol at nanagasa sa isang security guard sa Mandaluyong City noong nakaraang linggo. Tinanggalan na ng karapatan para makapagmaneho si Jose Antonio V. San Vicente, matapos na ilang beses niyang hindi siputin ang pagdinig sa LTO kaugnay sa kinasangkutang insidente. Lumitaw din sa record ng LTO na tatlong beses nang nadakip noon si San Vicente matapos masangkot sa iba pang reckless driving incidents na nangyari noong 2010, 2015, at 2016. “Taken as a whole, his actions are tantamount to the acts of an improper person to operate a motor vehicle pursuant to Section 27 (a) of Republic Act (R.A) 4136 otherwise known as the ‘Land Transportation and Traffic Code’,” nakasaad sa inilabas na pahayag ng LTO. “The Non-Professional Driver’s License of Mr. San Vicente was ordered revoked pursuant to Section 27 of R.A. 4136 and he is perpetually disqualified from securing a driver’s license and driving a motor vehicle,” patuloy niyo. Nauna nang pinadalhan ng mga show cause order si San Vicente na nakarehistrong may-ari ng RAV4 na may plakang NCO 3781, na nahuli-cam na nakabundol at ginulungan pa ang security guard na si Christian Joseph Floralde, habang nagmamando ng trapiko. Una rito, nagpatupad ang LTO ng 90-days suspension sa lisensiya ng may-ari ng SUV. Hindi pa malinaw kung ang nakarehistrong pangalan sa sasakyan ang siyang nagmamaneho ng SUV nang mangyari ang insidente. Makaraang isnabin ni San Vicente ang pagdinig ng LTO, nagpasya ang tanggapan na parusahan siya batay na rin sa mga nakalap na ebidensiya. Ayon sa LTO, nagkasala si San Vicente sa paglabag ng Section 55 (Duty of driver in case of accident) sa ilalim ng R.A. 4136 nang iwan niya ang biktima sa kalye. “Together with his disregard for the authority of the LTO, his acts are considered unacceptable behaviors of a driver,” sabi pa ng LTO. Samantala, sinabi ni Senate President Vicente “Tito” Sotto III, na dapat magkaroon na ng arrest warrant laban sa driver ng SUV sa halip na pakiusapan itong dumalo sa pagdinig. “Instead of inviting, instead of asking for attendance, or expecting them to attend, there should be an order of arrest. Ganun ang thinking ko. Blatant, kitang-kita, sobra. A good driver will not do that,” ani Sotto sa mga mamamahayag sa press briefing. “Yun lang aso o kaya pusa, iiwasan mo, di ba? Ito, tao eh. Anong klase yun? Why are we using kid’s gloves pagka ganun, that’s my point,” dagdag ni Sotto. Nagbabala ang senador na magiging masamang halimbawa ang nangyari sa security guard kung hindi maaresto ang driver ng SUV. “It is a bad sign to the people. It is a bad sign to other drivers na okay lang pala eh, di ba? Kaya hindi maganda, kailangan talaga kumilos ang awtoridad. People might think that they are incompetent,” sabi pa ni Sotto.— FRJ, GMA News"
1,"Patay ang isang opisyal ng homeowners association, na sangkot umano sa away sa lupa, matapos barilin ng hindi pa nakikilalang salarin sa Barangay Old Balara sa Quezon City. Sa ulat ni Allan Gatus ng Super Radyo dzBB sa Balitanghali nitong Biyernes, mapapanood sa CCTV ng Old Balara ang pagpaslang sa biktima na kinilalang si Bryan Perez, bise-presidente ng homeowners association sa San Rafael ng nasabing barangay. Bago nito, nakatayo sa tapat ng tindahan ang biktima nang dumating ang isang lalaking nakamotor. Pagkaraan ng ilang saglit, lumapit ang naka-helmet na lalaki kay Perez at bumunot ng baril. Pumalya ang baril nang paputukan ang biktima, kaya muli itong ikinasa ng suspek at doon na tinamaan si Perez. Agad na tumakas ang suspek sakay ng kaniyang motorsiklo matapos ang pamamaril. Nagtamo ng tama ng bala sa ulo ang biktima, na naisugod pa sa Diliman Doctors Hospital, pero binawian din ng buhay. Lumalabas sa inisyal na imbestigasyon ng Criminal Investigation and Detection Unit ng Quezon City Police District (QCPD) na may kinasasangkutang away sa lupa ang biktima. —Jamil Santos/LBG, GMA News"
1,"Hinatulang guilty ng Sandiganbayan si Surigao del Sur Representative Prospero Pichay, Jr. sa three counts of graft dahil umano sa hindi tamang paggamit ng P780 milyon pondo ng Local Water Utilities Administration (LWUA) na dati niyang pinamunuan. Sa 66-pahinang desisyon na may petsang June 7, hinatulan ng Fourth Division ng Sandiganbayan si Pichay at dati niyang deputy administrator Wilfredo Feleo Jr., kaugnay sa pagkuha ng LWUA noong 2009 ng 60% ng voting stock ng Laguna-based local thrift bank Express Savings Bank Inc. (ESBI), na pag-aari ng WELLEX Group Inc. (WGI) at Forum Pacific Inc. (FPI). Kasama sa parusang iginawad kina Pichay at Feleo, ang pagkakakulong ng anim hanggang 10 taon sa bawat count ng kaso, o kabuuang 18 hanggang 30 taon. Pinagbabawalan din silang humawak ng posisyon sa gobyerno. Ayon sa dibisyon ng Sandiganbayan ang ginawa nina Pichay at Feleo ay nagdulot ng ""undue injury to the government"" nang gawin nila ang pagkuha sa ESBI nang hindi kumukuha ng kaukulang rekisito at pahintulot mula sa Office the President, the Department of Finance (DOF), the Bangko Sentral ng Pilipinas-Monetary Board (BSP-MB), at Office of the Government Corporate Counsel (OGCC), alinsunod sa itinatakda ng Republic Act 8791 o the General Banking Law of 2000 and Administrative Order No. 59. “The prosecution was able to present sufficient evidence to prove that the irregular transactions carried out by the accused LWUA officials …were committed with gross inexcusable negligence. Ultimately, the absence of the requisite MB approval resulted in losses on the part of the government in the total amount of P780 million,” ayon sa desisyon. Sinabi rin ng anti-graft court na pinayuhan ng BSP si Pichay na ang pagkuha sa ESBI ay magdudulot ng pagbabago sa majority ownership ng bangko na kakailanganin ang MB approval, DOF endorsement, o clearance at approval mula sa Office of the President, at iba pa. ""It cannot be denied that the accused Pichay and Feleo knew of this requirement as they had been in consultation with the Office of the President, the DOF, and BSP. They were specifically advised to secure prior approval of the MB. This advice was given before LWUA purchased ESBI shares,"" ayon sa Sandiganbayan. Sinabi naman ni Pichay na tatalakayin ng kaniyang mga abogado ang susunod nilang hakbang. ""I am determined to exhaust all possible legal remedies accorded to me by law,"" anang mambabatas sa pahayag. ""Well-entrenched in jurisprudence is the rule that the burden of proof lies with the prosecution. This is a case of conspiracy for allegedly violating Section 3(e) of Republic Act 3019. Originally, there were 22 accused in this case which is why the recent decision of the Sandiganbayan came as a surprise,"" dagdag ni Pichay.—FRJ, GMA News"
1,"Sa Osorno, Chile, habang nasa maselang kalagayan ng kaniyang kalusugan, ipinagtapat ng isang 65-anyos na ama sa kaniyang mga anak ang nakakakilabot niyang sikreto na 24 na taon niyang itinago--ang pagpatay at paglibing sa kaniyang asawa. Sa video ng GMA News Feed, sinabing habang nakaratay ang  padre de pamilya ay ipinagtapat niya sa kaniyang mga anak na hindi totoong naglayas at inabanadona sila ng kanilang ina. Pinatay daw niya ang asawa at inilibing sa kuwadra ng mga kabayo sa isang sports club. Inireport kaagad sa mga awtoridad ng isa sa mga anak ang ipinagtapat ng kanilang ama. Nang maghukay ang Chilean Investigative Police sa itinurong kuwadra, may nakita silang mga buto at damit ng isang pinaniniwalaang babae. Pero hinihintay pa ng mga awtoridad ang resulta ng DNA test para makumpirma kung ito nga ang nawawalang ginang. Hindi pa nagbibigay ng panayam ang pamilya pero ikinagulat ng kanilang mga kaibigan at kakilala ang nangyari. Sa imbestigasyon ng pulisya, lumabas na nangyari ang krimen noong 1998. Nang panahong ito, nagtatrabaho pa ang suspek na padre de pamilya  bilang farm worker sa private property kung saan inilibing ang bangkay ng kaniyang asawa. Labis na selos daw ang nagtulak sa suspek para mapatay niya ang kabiyak. Nang biglang mawala ang ginang, sinabi ng suspek sa kaniyang mga anak na lumayas at inabandona na sila ng kanilang ina. Sa kabila nito, hinihinala ng mga abogado na posibleng hindi na makasuhan ang suspek dahil matagal nang nangyari ang krimen. Bukod pa rito ang malubha niyang kalagayan.--FRJ, GMA News"
1,"Ipinaliwanag ng Mandaluyong City police na hinihintay pa nila ang ""warrant"" mula sa korte bago nila arestuhin ang suspek sa hit-and-run incident na isang security guard ang biktima. Ayon kay Mandaluyong City Police chief Police Colonel Gauvin Mel Unos, hindi nila basta maaaresto ang suspek kung walang warrant dahil naisampa na ang reklamo. “Nawala na po kasi ang bisa ng warrantless arrest pagka-file ng kaso,” pahayag ng opisyal sa GMA News Online. “As a matter of procedure, kahit sa anong kaso, once the case is filed in the prosecutor's office or the court, ang magagawa ng kapulisan ay antayin ang paglabas ng warrant to be issued by court para maging basehan na mahuli ang suspek,” dagdag ni Unos. Reklamong frustrated murder at abandonment of one's own victim ang isinampa sa nagmamaneho ng isang SUV na nakabundol at ginulungan ang security guard na si Christian Joseph Floralde. Hanggang ngayon, sinabi ni Unos na hindi pa nakikipag-ugnayan sa mga awtoridad ang suspek. Sinubukan ng mga pulis na puntahan ang bahay ng may-ari ng SUV para hindi sila pinayagang makapasok ng mga security personnel ng subdivision. Dahil dito, sinampahan ng pulisya ng reklamong obstruction of justice ang mga security personnel ng subdivision. Itinakda naman ng Land Transportation Office sa Biyerners, June, 10 ang final hearing sa suspek matapos na hindi ito magpakita sa pagding noong Martes.—FRJ, GMA News"
1,"Gustong makasagupa ni John Riel Casimero ang Japanese boxing champ na si Naoya Inoue, na tumalo sa kapuwa niya Pinoy na si Nonito Donaire. Sa pagkapanalo ni Inoue laban kay Donaire nitong Martes, tatlong world bantamweigh belt na ang hawak ng tinaguriang ""The Monster""-- WBC, WBA, at IBF belt. Habang na kay Casimero ang isa pang belt para sa naturang weight division-- ang WBO. ""Tatlong belt na kay Naoya Inoue--WBC, IBF at WBA. Nandito sa akin yung WBO. Naoya Inoue, you're a monster? No. You're no monster, you're Japanese turtle again!,"" tila hamon ni Casimero kay Inoue sa kaniyang video post sa Youtube. ""Walang ibang makakatalo kay Naoya [tanging ang] angas ng Pinas, batang Ormoc, John Riel Casimero,"" sabi pa niya. Natalo si Donaire sa rematch niya kay Inoue na ginanap  sa Saitama, Japan nitong Martes. Tumagal lang ng dalawang round ang laban matapos bumagsak ang ""The Filipino Flash."" Pero kung noon ay naging maangas ang mga pahayag ni Casimero laban kay Donaire, ngayon ay binati niya ang kababayan at si Inoue sa naging magandang laban ng dalawa. ""Maganda ang laban. May mananalo talaga at may matatalo, ganun talaga yung boksing,"" sabi ni Casimero. ""Ginawa naman ni Donaire yung best niya na manalo sa laban,"" sambit pa niya. ""Donaire sana ok ka lang diyan. 'Wag kang mag-alala Donaire, babawi tayo. Lahat ng mga Filipino ipaglalaban natin yung nangyari kay Donaire. So abangan niyo guys."" Sabi pa niya sa Japanese boxer, ""Naoya Inoue hopefully magkikita tayo."" Noong 2020, inanunsiyo ni Casimero, 33, na posibleng makasagupa na niya si Inoue pero hindi natuloy dahil sa COVID-19 pandemic. Dalawang laban naman ni Casimero kontra sa mandatory challenger na si Paul Butler ang hindi natuloy. Una ay bunga ng pagkakaroon niya ng viral gastritis sa araw weigh-in, at ikalawa ay paglabag niya sa British Boxing Board of Control sa paggamit niya ng sauna bago ang laban. Dahil sa kabiguan niyang idepensa ang belt ng dalawang ulit, pinapatanggal ng sanctioning body ang hawak niyang belt.—FRJ, GMA News"
1,"Inaprubahan ng Land Transportation Franchising and Regulatory Board (LTFRB) nitong Miyerkules ang P1 provisional increase sa minimum fare sa public utility jeepneys. Sa ulat ni Joseph Morong sa ""24 Oras,"" sinabing sakop ng fare increase ang mga bumibiyahe sa Metro Manila, Region 3 at Region 4. Sakop ng minimum fare ang unang apat na kilometro ng biyahe. Inilabas ng LTFRB ang desisyon bunsod ng mga petisyon ng transport group dahil sa sunod-sunod na pagtaas sa presyo ng mga produktong petrolyo, Ang mga nagpetisyon sa dagdag-singil sa pasahe ay ang 1-United Transport Koalisyon, Pangkalahatang Sanggunian Manila & Suburbs Drivers Association Nationwide o Pasang Masda, Alliance of Transport Operators and Drivers Association of the Philippines, at Alliance of Concerned Transport Organizations. Sa pagkakaapruba sa petisyon, sinabi ng LTFRB na, ""while the Board recognizes the plight of the Filipino people every time an increase on price of commodities occur, including the cost of public transport, it cannot be insensitive to the clamor and plight of PUV operators and drivers who are responsible in ensuring a steady supply of public transport services."" ""It is noteworthy that the PUJ service, to which mode of public transport the petitioners belong, carries the most number of ordinary commuters on a daily basis,"" dagdag ng LTFRB, na nagsabing kailangan balansehin ang ""economic viability of the industry versus the welfare of the riding public."" Nitong Martes, muling nagkaroon ng big time oil price hike na umabot P2.70 per liter sa gas, P6.55 per liter sa diesel, at P5.45 per liter sa kerosene.--FRJ, GMA News"
1,"Hindi sumipot sa pagdinig ng Land Transportation Office nitong Martes ang may-ari ng SUV na nakabundol at nakasagasa sa isang security guard na nagmamando ng trapiko sa Mandaluyong. “Hindi siya dumating,"" sabi ni LTO chief Assistant Secretary Edgar Galvante sa GMA News Online patungkol sa mag-ari ng SUV na una nang pinadalhan ng show-cause order. Padadalhan umano muli ng LTO ng final show-cause order ang may-ari ng SUV, ayon sa tweet ni Super Radyo dzBB reporter Glen Juego. Nitong nakaraang Linggo, nahuli-cam ang pagbundol ng SUV sa security guard na si Christian Joseph Floralde, na nagmamando ng trapik sa panulukan ng Julia Vargas Avenue at St. Francis Street sa Mandaluyong City. Natumba si Floralde matapos mabangga, at pumailalim sa SUV na nagpatuloy sa pag-arangkada at iniwan ang biktima. Kasalukuyang nasa intensive care unit ng isang ospital ang biktima. Nitong Lunes, kinumpirma ni Philippine National Police director for operations Police Major General Valeriano de Leon, na nagbigay ng surrender feelers ang may-ari ng SUV. Sinabi naman ni Mandaluyong City Police chief Police Colonel Gauvin Mel Unos, na sinampahan na ng reklamong frustrated murder at abandonment of one's own victim ang may-ari ng SUV. Sinuspindi na ng LTO ng 90-araw ang driver's license ng suspek. Bagaman hindi pa malinaw kung ang nakarehistrong pangalan na may-ari ng sasakyan ang siyang nagmamaneho ng SUV nang mangyari ang insidente, sinabi LTO-National Capital Region director Clarence Guinto, na sa ngayon ay itinuturing nila na ang registered owner ang siya ring nagmamaneho ng SUV na nakasagasa sa biktima. —FRJ, GMA News"
1,"Pumalag sina Vice President-elect Sara Duterte at  House Deputy Speaker (Basilan) Mujiv Hataman, sa ginawang ""pagpuna"" ng veteran journalist na si Raissa Robles tungkol sa planong gawing tourist destination ang Mindanao dahil sa pangamba sa kidnapping. Nitong weekened, nagpalabas ng pahayag si Duterte para sagutin ang naunang social media post ni Robles, na pinuna ang plano ni incoming Tourism Secretary Christina Frasco para palakasin ang turismo sa Mindanao. Ani Robles, ikatutuwa umano ng Abu Sayyaf Group (ASG) ang plano dahil magkakaroon ang mga kriminal ng mas maraming “potential kidnap victims."" Para kay Duterte, “grossly discriminated against all Mindanawons, especially those living in Moro communities” ang naging pahayag ni Robles. Idinagdag ng susunod na pangalawang pangulo na malaki na ang nabawas sa kidnapping cases sa Mindanao mula noong 2016. “What Robles did was a demonization of Mindanao and an insult to its people, who also deserve to experience the gains of the Duterte administration over the past six years,” sabi ng anak ni outgoing  President Rodrigo Duterte. “Robles clearly wanted to undervalue everything that the Duterte administration has done in keeping the peace and security in Mindanao and ensuring that concerns caused by terrorist organizations, including kidnap for ransom groups, are addressed appropriately with the help of local governments and leaders of communities,” dagdag ng nakababatang Duterte. Tinawag niya ang pahayag ni Robles na “replete with journalistic recklessness and irresponsibility” at dapat na mahiya umano ito sa sarili “for dangerously trying to stoke and encourage terrorist groups to target tourists in Mindanao.” 'Zero kidnappings sa Basilan-- Hataman Sa hiwalay na pahayag, sinabi ni Hataman na wala nang pangil ang bandidong grupong ASG sa Basilan, lalawigan na itinuturing noon na isa sa mga balwarte ng grupo. Kabilang ang Basilan sa mga nabanggit ni Robles sa kaniyang post--kasama ang  Sulu, bahagi ng Maguindanao, at Lanao del Sur--na dapat umanong kombinsihin ang mga ""partikular"" na residente at paliwanagan na mas kaiga-igaya ang turismo na gawing kabuhayan kaysa kidnap-for-ransom activity. ""Gusto ko lang linawin na wala nang pangil ang ASG sa Basilan. At ito ay bunga ng maraming taon na pakikipagtulungan ng security forces, lokal na pamahalaan, komunidad at mga imam sa ilalim ng Program Against Violent Extremism na ating inilunsad maraming taon na ang nakakaraan,"" ani Hataman, dati ring gobernador ng Autonomous Region for Muslim Mindanao (ARMM) na Bangsamoro Autonomous Region in Muslim Mindanao (BARMM) na ngayon. ""Ang mga mamamayan ng Basilan ay malaya nang nakakagalaw at nawala na ang takot na noon ay bumabalot sa aming lalawigan. Pinagtulungan namin kung anuman ang kapayapaan na tinatamasa naming mga Basileño ngayon,"" dagdag niya. ""We fought hard for the peace that we are enjoying now, at proud kaming mga Basileño sa achievement na ito."" Inimbitahan ni Hataman si Robles na magpunta sa Basilan para personal na makita ang malaking pagbabago sa seguridad ng lalawigan. ""Sana ay makita ni Ms. Robles na ang plano ng DOT na mabuksan ang Mindanao sa turismo ay isang malaking kampanya na magbibigay ng kahulugan sa pagsisikap ng mga mamamayan tungo sa kapayapaan. Isang hakbang din ito upang lalong ma-isolate ang ASG at terorismo sa aming lalawigan,"" ayon pa sa kongresista. 'Fragile peace' Ayon kay Robles, nananatiling ""fragile"" ang usapin ng kapayapaan at seguridad sa Mindanao. “Muslim Mindanao has made great effort and progress to achieve peace. But it is still a fragile peace and security, peace and order are still serious concerns in certain parts,” sabi niya sa isang mensahe sa GMA News Online nitong Lunes. “Certain parts might not yet be ready for that (tourism) and I fear, one misstep, could set back the entire Mindanao. The last known tourist kidnapping took place only in 2019,” dagdag niya. Noong Oktubre 2019, isang British national at kaniyang asawang Pinay ang dinukot ng mga armadong lalaki sa labas ng beach resort na pag-aari nila sa Tukuran, Zamboanga del Sur. Sa post ni Robles noong Biyernes, pinuna niya ang umano'y security issues sa ilang bahagi ng Mindanao na maaaring maging “magnet for bandits and kidnappers to prey on unwitting tourists” kaugnay sa plano ng magiging bagong liderato ng DOT tungkol sa usapin ng turismo sa rehiyon. “The DoT should coordinate closely with the Armed Forces of the Philippines to carefully craft the tourism message and decide which areas are ready for tourism and go from there. The DoT cannot just open up the entire south to tourism. Because if a kidnapping of a tourist in Mindanao takes place, all other tourists spots in the country could suffer from the resulting negative worldwide publicity,” anang mamamahayag.—FRJ, GMA News"
1,"Naresolba na ang sigalot kina San Juan Knights-Go for Gold assistant coach Yong Garcia at Valenzuela player Lordy Casajeros, na naglalaro sa Maharlika Pilipinas Basketball League. Nitong Miyerkules, nag-post sa social media ang San Juan Knights-Go for Gold ng larawan ng dalawa na may nakasaad na: ""All's well."" Kasama nina Garcia at Casajeros sa larawan si senator-elect Jinggoy Estrada, na team owner ng San Juan Knights. Nitong Martes, inihayag ng San Juan na pinatawan nila ng one month suspension si Garcia matapos niyang duraan si Casajeros sa kanilang laban sa MPBL noong Lunes. Humingi na ng paumanhin si Garcia sa kaniyang ginawa na tinawag niyang ""unacceptable and unprofessional behavior as a basketball coach."" ""My actions were uncalled for and I could have handled it so much better,"" ani Garcia. ""There is no place for that behaviour in sports. I am truly truly sorry. I am fully committed to setting my path straight and winning the community’s trust back. I seek for everyone’s forgiveness and accept the full consequences of the incident."" —FRJ, GMA News"
1,"Naaresto na sa Sta. Cruz, Maynila ang dalawang lalaki na nakapagnakaw ng nasa 20 motorsiklo sa serye ng kanilang mga pagnanakaw sa Kamaynilaan. Ang mga suspek, sinubukan pang tumakas nang sitahin sa checkpoint. Sa ulat ni Darlene Cay sa Unang Balita nitong Huwebes, sinabing mapapanood sa isang footage ng tapat ng bahay ng isang pulis sa Barangay 82 sa Tondo, Maynila noong Mayo 6, kung saan unti-unting lumapit ang isang lalaki sa isang nakaparadang motorsiklo. Makikita namang nakabantay ang kaniyang kasamahan sa bandang kanan ng video. Nang malapitan na ng lalaki ang motor, agad niya itong itinakbo na wala pang isang minuto. Mayo 13 nang muling makunan ng CCTV ang dalawang suspek, na magkaangkas na dumating sakay ng motor sa Barangay 403 sa Sampaloc. Bumaba ang isa sa kanila habang minamanmanan ng kaniyang kasama ang paligid para matiyak na walang tao. Bahagya pang nahirapan ang dalawa sa pagkuha ng motor, pero tuluyan pa rin nila itong nanakaw. Nagnakaw din ng motorsiklo ang mga suspek sa Gastambide sa Sampaloc noon namang Mayo 18. Makikitang umaaligid ang isa sa kanila sa isang nakaparadang motorsiklo, hanggang sa dumating ang kaniyang kasamahan. Nilapitan ng nagmamanmang lalaki ang motorsiklo, kinalikot, saka tinangay. Nadakip ng mga operatiba ng Sta. Cruz ang mga suspek na kinilalang sina Jerome Manapat at Marly Gomez. Ayon kay Police Lieutenant Colonel John Guiagui, station commander ng Sta. Cruz Police, nahuli nila ang mga suspek nang tinangka nilang takbuhan ang checkpoint sa Oplan Sita. Nang mahabol ng pulisya, natuklasan ng mga awtoridad na walang papeles ang mga motor. Nakuha rin sa kanila ang isang baril at dalawang bakal, na kanilang ginagamit bilang ""universal key"" para magnakaw ng mga motorsiklo. Sinabi ng Sta. Cruz Police na nasa 20 motorsiklo na ang nananakaw ng mga suspek sa Maynila, Caloocan, Malabon, at Navotas. ""Actually ang mga ito is nagmemekaniko lang ng mga motor. Dinadala sa kanila 'yung mga nakaw then kinakalas-kalas nila 'yon, parts by parts tapos china-chop-chop nila 'yun tapos binibenta sa buyer. P1,800 isang motor 'yun, paghahatian pa nila. Naeengganyo ngayon silang tumira ng motor,"" sabi ni Guiagui. Inamin ng mga suspek ang krimen. ""Nag-iikot lang po kami pagdating ng alas-diyes hanggang alas-dos lang po ng madaling araw. Kapag may nadaanan po, kinukuha. 'Pag wala umuuwi po,"" sabi ni Manapat. ""Kapag bumababa po siya hinihintay ko po siya, tapos maya-maya po nakukuha niya na po. Napasama lang po ma'am, kasi dati po nagbabaklas lang po niyan,"" sabi ni Gomez. Tuloy ang isinasagawang imbestigasyon ng mga awtoridad kung saan at sino pa ang nabiktima ng mga suspek. Sasampahan sila ng kasong carnapping. —Jamil Santos/VBL, GMA News"
1,"Nasapul sa CCTV ang pamamaril sa isang babae, na agad ding namatay, sa Las Piñas City nitong Martes ng gabi. Sa ulat ni Mai Bermudez sa Unang Balita nitong Miyerkules, sinabing nangyari ang pamamaril pasado alas-11 ng gabi sa may Bernabe Compound, Barangay Pulang Lupa Uno, Las Pinas. Makikita sa kuha ng CCTV na  dumating ang isang nakabisikletang lalaki na may takip ang mukha at lumapit sa dalawang babae na nag-uusap. Walang anu-ano'y bumunot ng baril ang salarin at dalawang beses na pinaputukan ang isa sa dalawang babae. Nakatakbo pa ng ilang metro ang biktima pero bumagsak din. Kinilala ang biktima na si Mary Ann Donor, 35-anyos, na bumili lang ng ulam bago magyari ang krimen. Nabaril din umano si Mary Ann tatlong linggo na ang nakararaan, pero naareglo ng barangay ang kaso. Binaril siya ng isang kilalang pusher sa lugar. Iniimbestigahan sa ngayon ng Las Piñas Police kung konektado ang naunang insidente sa nangyari sa biktima. Pero ayon sa kapatid ni Mary Ann, posibleng may kinalaman sa iligal na droga ang motibo sa krimen. Nakulong na umano dati ang biktima dahil sa paggamit ng iligal na droga. —LBG, GMA News"
1,"Patay ang tatlong menor de edad nang ma-trap sa sunog na sumiklab sa kanilang tirahan sa Barangay Tatalon, Quezon City nitong Linggo ng madaling araw. Nailigtas naman ang kanilang sanggol na kapatid matapos siyang ihagis ng kanilang ama sa bintana at nasalo ng isang kapitbahay, ayon sa ulat ni Luisito Santos sa Super Radyo dzBB. JUST IN: Patay ang 3 menor de edad matapos matrap sa sunog sa Brgy. Tatalon, Quezon City @dzbb pic.twitter.com/2r6wo3goMn   Sumiklab ang sunog sa three-storey na residential building sa Kaliraya Street ng 4:19 a.m. habang natutulog ang pamilya. FIRE ALERT: Tatlong menor-de-edad, patay sa nangyaring sunog sa isang residential area sa Kaliraya St., Brgy. Tatalon, Quezon City. | via @luisitosantos03 pic.twitter.com/0pY2wD8aEP  Ayon sa ama, nagulat na lang ang kanyang misis nang nagising dahil may usok sa kanilang kuwarto na nasa ikatlong palapag ng gusali. Pagbukas nila ng pintuan ng kanilang kuwarto ay bumulusok na raw ang apoy at mausok na. Tumakbo sila at humingi ng tulong, at gumapang ang ama habang bitbit ang sanggol na apat na buwang gulang pa lamang. Bumaba sila sa ikalawang palapag at inihagis nang ama ang sanggol sa bintana, na nasalo naman ng isang kapitbahay. Tumalon din mula sa bintanang ito ang ama at ang kanyang misis at ang panganay nilang anak. Sa kasamaang palad ay na-trap ang tatlo pang bata na nasa ikatlong palapag. Sila ay nasa edad 9, 8, at 4 na taong gulang. Nagtamo naman ng mga injuries ang ama, ang kanyang misis, at ang panganay na anak. Wala naman ni isang galos ang sanggol. WATCH: Ikinuwento ng tatay ng 3 batang namatay sa sunog sa Brgy. Tatalon, Quezon City kung papaano siya nakaligtas. | via @luisitosantos03 pic.twitter.com/1PanjFZTS3  Umabot lamang sa unang alarma ang sunog bago ito naapula bandang alas-singko ng umaga. Ayon sa Bureau of Fire Protection (BFP), nahirapan ang mga bumbero dahil makipot ang daan. Kasalukuyang iniimbestigahan ng BFP ang posibleng pinagmulan ng sunog, na hinihinalang dulot ng problema sa electrical wiring. Samantala, naroon na sa pinangyarihan ng insidente ang mga tauhan ng crime laboratory. LOOK: Dumating na sa pinangyarihan ng sunog sa Brgy. Tatalon, Quezon City ang SOCO para iproseso ang mga labi ng mga namatay sa sunog @dzbb pic.twitter.com/rCnU5Juxb3   —KG, GMA News"
1,"Kinatigan ng Korte Suprema ang guilty verdict ng Sandiganbayan sa kasong katiwalian laban kay NBN-ZTE deal whistleblower Rodolfo Noel “Jun” Lozada Jr. kaugnay ng pagkakaloob niya ng leasehold rights sa public lands sa kaniyang kapatid sa ilalim ng government-owned corporation program. Sa 17-pahinang resolusyon, ibinasura ng Kataas-taasang Korte ang petisyon ni Lozada at kapatid niyang si Jose Orlando Lozada, at sinentensiyahan sila ng minimum imprisonment ng mula anim na taon hanggang isang buwan at maximum imprisonment ng 10 taon hanggang isang araw. Taong 2007 nang kasuhan ng Office of the Ombudsman si Lozada kaugnay sa  umano sa unwarranted benefits na ibinigay niya sa kaniyang kapatid nang i-award niya ang mahigit 6.599 hektaryang public land sa ilalim ng Lupang Hinirang Program of the Philippine Forest Corporation (Philforest). Nang panahong iyon, presidente si Jun Lozada ng Philforest. Taong 2016 nang hatulang guilty sa kasong katiwalian ng Sandiganbayan si Lozada at kaniyang kapatid. “[R]odolfo’s issuance of a notice of award of leasehold rights in Orlando’s favor, despite non-compliance with the application and auction requirements, smacks of unwarranted and unjustified preference,” ayon sa desisyon ng SC. “The fact that Orlando was granted a notice of award, even if he did not go through the required procedure, is sufficient to establish that there was a preference in his favor,” dagdag nito. Kinatigan din ng mga mahistrado ng SC ang desisyon ng Sandiganbayan na nagsabwatan ang magkapatid na Lozada. “Lastly, the petitioners’ constitutional right to be informed of the nature and cause of the accusations against them was not violated,” saad sa desisyon. Si Jun Lozada ang whistleblower o nagbunyag sa napurnadang multi-million NBN-ZTE deal na kinasangkutan ni dating Pangulong Gloria Macapagal-Arroyo. Noong 2016, ibinasura ng Sandiganbayan ang kaso laban kay Arroyo, at pinagtibay naman ito ng SC noong 2021.— FRJ, GMA News"
1,"Inaprubahan ng National Telecommunications Commission (NTC) ang aplikasyon ng Starlink Internet Services Philippines Inc. na pag-aari ng American tech billionaire na si Elon Musk. Sa pahayag, sinabi ng NTC na inaprubahan nila ang Starlink bilang Value-Added Service (VAS) provider. Ang Starlink ay bahagi ng Space Exploration Technologies Corp.’s low earth orbit (LEO) satellite internet technology ng kompanya ni Musk. Una rito, inihayag ng Department of Trade and Industry (DTI) na ang Pilipinas ang unang bansa sa Southeast Asia na makakagamit ng Starlink technology. Sinabi ni Trade Secretary Ramon Lopez na isasara nila ang usapan sa SpaceX’s sa nalalabing panahon ng Duterte administration na magtatapos sa Hunyo 30. Ayon sa NTC, sa pag-aruba sa rehistrasyon ng Starlink Internet Services Philippines’ — ang wholly-owned Filipino subsidiary, maaari nang mag-alok ng internet access services sa Philippine market ang kompanya sa darating na mga buwan. ""Starlink Philippines’ VAS registration now allows the company to directly access satellite systems, build and operate broadband facilities to offer internet services,” pahayag ng NTC. Dagdag ng NTC, pinasalamatan ni Atty. Bien Marquez ng Quisumbing Torres ang counsel ng SpaceX, ang ahesiya sa positibong pagtugon sa Starlink’s VAS License. “We would like to thank the NTC for issuing Starlink’s VAS license 30 minutes after we submitted our application with complete requirements. This shows the government’s seriousness in addressing the connectivity needs of our countrymen in unserved and underserved areas. This will also prepare us in the event of natural disasters and calamities,” pahayag ni Marquez, ayon sa NTC. Naniniwala naman si NTC Commissioner Gamaliel Cordoba, na kasamang makikinabang sa naturang teknolohiya ng Starlink ang mga lugar na walang internet access. “The NTC is steadfast in helping ensure that roll-out of Starlink’s internet access services will be done expeditiously and professionally,” ani Cordoba. Ayon sa NTC, ang Starlink ay mayroon umanong high speed low latency satellite internet service na ang download speed ay nasa 100 megabits per second (Mbps) to 200Mbps. Dagdag pa ng NTC, magagawa sa tulong ng Starlink ang video calls, online gaming, streaming at iba pang high data activities na ""historically have not been possible with satellite internet."" “Starlink is expected to cover villages in urban and suburban areas and rural areas that remain unserved or underserved with internet access services. The service is expected to bring cost effective internet access in these areas,” patuloy ng NTC. —FRJ, GMA News"
1,"Dinakip sa bisa ng arrest warrant sa kasong cyber libel ang newspaper columnist at dating special envoy for public diplomacy to China na si Ramon Tulfo. Ayon kay Manila Police District (MPD) director Police Brigadier General Leo Francisco, nangyari ang pagdakip kay Tulfo dakong 10:30 a.m., at dinala siya sa tanggapan ng Special Mayor’s Reaction Team (SMART) sa Manila City Hall. “He is still in our SMART’s office at City Hall. His case is libel,” sabi ni Francisco sa GMA News Online sa ipinadalang mensahe. Ayon sa MPD public information office (PIO), mga tauhan ng SMART ang dumakip kay Tulfo. Sa paunang impormasyon mula sa MPD, sinabing inaresto si Tulfo sa bisa ng arrest warrant na inilabas ni Manila Regional Trial Court Branch 24 Presiding Judge Maria Victoria A. Soriano-Villadolid. Kaugnay ito sa umano'y paglabag niya sa Republic Act No. 10175 o Cybercrime Prevention Act of 2012. Bago ang pag-aresto, isang Atty. Lean Cruz, abogado ni dating Justice secretary Vitaliano Aguirre II, ang humingi ng tulong sa MPD para arestuhin si Tulfo. READ: Aguirre dares Tulfo to file charges over pastillas scheme: 'Samahan pa kita' Samantala, kinumpirma ni Aguirre sa GMA News Online na ""nagtatago"" umano si Tulfo kaya ngayon lang naaresto. “Palagi kasing nagtatago yan e. Ngayon lang na-tiyempuhan. Matagal na 'yang warrant of arrest na 'yan, mga isa, dalawang taon,” anang dating kalihim. Naglabas umano ng arrest warrant ang korte dahil hindi dumadalo si Tulfo sa mga pagdinig kaugnay sa isinampa niyang kaso. “Kaya nade-delay yung mga case because of his failure to appear kaya nag-issue ang court ng arrest warrant against him  for failure to appear sa mga trial,” dagdag niya. Ang kaso ay kaugnay umano ng mga alegasyon laban sa kaniya ni Tulfo na may kinalaman siya sa ""pastillas"" scheme sa Bureau of Immigration noong kalihim pa siya ng DOJ. —FRJ, GMA News"
1,"Nakumpiska ng mga awtoridad ang aabot sa 700 gramo ng umano'y marijuana, at sari-saring mga armas sa isang raid sa loob ng Quezon City Jail. Sa ulat ng Unang Balita nitong Miyerkules, sinabing binakbak ng mga pulis ang sahig at pader sa looob ng kulungan sa kanilang Operation Greyhound na isinagawa sa male dorm. Dagdag ng ulat, tinarget ng mga pulis ang mga selda ng mga presong sangkot umano sa naging riot noong May 13 kung saan isa ang namatay at siyam ang nasugatan. Base sa imbestigasyon ng mga pulis, layon umano ng mga sangkot sa riot na patalsikin ang jail warden para malaya silang makapagbenta ng droga sa loob ng kulungan. —LBG, GMA News "
1,"Nauwi sa komprontasyon at pagbasag ng windshield ang umano'y gitgitan sa kalye ng isang bus at isa pang sasakyan sa Quezon City. Sa ulat ni Emil Sumangil sa GMA News “24 Oras nitong Lunes, sinabing binabaybay ng pampasaherong bus sa V. Luna Avenue nang makagitgitan nito ang isang utility van. Umabot ang girian nila hanggang sa traffic light sa Kalayaan Avenue at doon na nangyari ang paghampas ng sakay ng utility vehicle sa windshield ng bus. “According sa statement niya, tuwing aabante (sila), hinaharangan ng bus hanggang makalagpas siya. Noong nakalagpas siya, nilagpasan din siya hanggang nakaabot sila sa V.Luna,” ayon kay Police Master Sgt. Jun Abugado, Investigator on case ng QC Police Station 10. Sa video, madidinig ang galit na galit na sakay ng utility vehicle dahil sa ginawang paggigit umano sa kaniya at ikinasira ng kaniyang side mirror. Pero itinatanggi ng sakay ng bus na nasagi nila ito. Naghain ng driver ng utility vehicle ng reklamong malicious mischief at physical injury laban sa bus driver. Tumanggi naman ang driver ng bus na magsalita ay abogado na rin nila ang bahalang magsampa ng reklamo laban sa driver ng utility vehicle. “Iwasan natin ‘yung masyadong mainit sa kalsada, kung kayang palagpasin, iwasan na. Kung hindi kaya, mas mabuting lumapit sa mga awtoridad,” payo ni Abugado sa mga motorista. --FRJ, GMA News"
1,"Sumalubong sa maraming botante sa araw ng botohan sa Eleksyon 2022 ang mainit na panahon, mahabang pila, at nagkaaberyang vote-counting machines (VCM). Pero sakabila nito, wala naman ""major issues"" na natatanggap ang Commission on Elections. Nagsimula ang botohan kanina sa ganap na 6:00 am, at tatagal ng hanggang 7pm. Makasuot ng face mask ang mga botanteng pumili sa mga paaralan at mga lugar na itinalagang polling stations sa iba't ibang bahagi ng bansa. ""Blockbuster. The long lines are magnificent. Filipinos wanted to be heard and heard loudly,"" sabi ni Commission on Elections (Comelec) Commissioner George Garcia sa mga mamamahayag. Ayon naman kay Comelec acting spokesperson Atty. John Rex Laudiangco, ang mahabang pila ay pagpapakita ng kagustuhan ng mga tao na gamitin ang kanilang karapatan sa pagboto. ""Ito po ay nakakatuwa kasi kitang-kita natin 'yung kagustuhan nila na gawin 'yung kanilang obligasyon at i-exercise 'yung kanilang right for suffrage,” pahayag niya sa pulong balitaan. Inaasahan ng Comelec na magiging mataas ang bilang ng mga boboto. Ngayong halalan, nasa 65 milyon ang rehistradong botante. Bagaman isa sa mga patakaran sa pagboto ang pagkuha ng body temperature ng mga botante bilang pag-iingat sa COVID-19, may ilang lugar na hindi na ito naisagawa dahil sa dami ng tao. Sa Fort Bonifacio Elementary School sa Makati City, uminit ang ulo ng ilang botante nang wala silang makitang listahan kung saan ang kanilang presinto nang magsimula ang botohan, ayon sa ulat ni GMA reporter Chino Gaston. Tumagal ng 15 minuto bago umano naipaskil sa labas ng paaralan ang listahan. May naitala rin pagkawala ng kuryente sa Gen. T. De Leon Elementary School sa Valenzuela City, ayon kay GMA reporter Raffy Tima. Pero hindi naman nito naapektuhan ang VCMs dahil sa mayroon itong baterya. Gayunman, ang pagkawala ng kuryente ay nagdagdag ng pahirap sa botante dahil sa init ng panahon, lalo na sa mga senior citizen. May mga ulat din na nagkaroon ng aberya sa VCM na hindi binabasa o iniluluwa ang mga balota. Sa Misamis Oriental, naantala rin ang botohan dahil sa nagkaaberyang VCM, ayon sa ulat ni GMA Regional TV reporter Cyril Chavez. Sa Manila, inabisuhan ang mga botante sa mga presintong pumalya ang dalawang VCM na maaari nilang iwan ang kanilang balota sa electoral board o bumalik na lang kapag naayos na ang problema sa VCMs. Mayroon ding anim na VCMs ang pumalya sa Parañaque City, na naging dahilan ng pagkaantala ng botohan na nagresulta sa mahabang pila ng mga boboto, ayon kay Super Radyo dzBB reporter Jomer Apresto. Dahil sa isyu ng pagpalya ng ilang VCM, hiniling ng election watchdog Kontra Daya na palawigin ang oras ng botohan kahit lumampas ng 7 pm. ""The breakdown of VCMs and the long lines, among other issues, have affected the turnaround time in voting,"" paliwanag ng grupo sa Twitter post. ""Extending voting hours can help prevent disenfranchisement."" Tiniyak naman ni Comelec Commissioner Garcia na mayroong mga technician na nakatalaga sa mga VCM na nagkakaaberya. ""Habang kinukumpuni ng ating technician yun pong vote-counting machine na nasira ay dapat po ang lahat ng balota ay kunin sa botante,"" abiso ng opisyal. ""At kapag natapos na ang pag-aayos ng VCM ay saka na siya (balota) ifi-feed sa harapan ng lahat ng watcher at lahat ng observers na nandun sa loob ng presinto."" Ang mga VCM na hindi na kayang ayusin, papalitan ng bagong VCM, dagdag ni Garcia. Sa kabilang ng mga iniiulat na aberya, sinabi Laudiangco na walang natatanggap na ""major issues"" ang Comelec. ""Ngayon po, wala kaming natatanggap na major issues and that’s a good indication na maganda ang ating voting na nagaganap,"" saad niya. —FRJ, GMA News"
1,"Inutusan ng Energy Regulatory Commission (ERC) ang Manila Electric Co. (Meralco) na i-refund ang mahigit P7.75 bilyon na ""over-recoveries"" sa loob ng 12 buwan, simula ngayong Mayo. Ayon sa ERC, dapat ibigay ng Meralco ang refund sa mga residential customer na aabot sa 46.69 centavos per kilowatt hour (kWh). Katumbas ito ng P93 refund sa isang residential customer na kumukonsumo ng 200 kWh, ayon kay ERC commissioner at spokesperson Rexie Digal. Ang kautusan ay bunsod ng re-computation na isinagawa ng ERC sa regulatory asset ng Meralco base sa panahon ng 2012 hanggang 2015, na nagkaroon umano ng over-recoveries o sobrang koleksiyon. Kinumpirma naman ni Meralco spokesperson Joe Zaldarriaga ang naturang kautusan ng ERC. “The refund, which is equivalent to P0.47 per kWh for residential customers, will appear as a separate line item in the power bills starting May,” ayon kay Zaldarriaga.—FRJ, GMA News"
1,"Pinaghahanap ngayon ang isang kasambahay na umano'y tumangay ng mga gamit, alahas at pera ng kaniyang mga amo sa Caloocan. Nangyari ang insidente habang nasa outing ang pamilya. Sa ulat ni Oscar Oida sa GMA News ""Unang Balita"" nitong Miyerkules, tinatayang aabot umano sa P200,000 ang natangay ng suspek na ""Jeremie,"" na nitong nakaraang Pebrero lang namasukan bilang kasambahay ng mga biktima. Pag-uwi umano ng mga biktima mula sa outing, napansin nilang bukas ang gate ng kanilang bahay at wala ang kanilang kasambahay. Inakala nila noong una na may binili lang kasambahay dahil naiwan ang mga damit nito. Pero nawawala na ang ilang nilang gamit, alahas at cash. Pati damit ng anak, tinangay. ""Inisip namin na baka bumili lang siya sa tindahan eh ang tagal na wala siya. Tiningnan namin yung kagamitan niya nandun naman yung mga damit niya. Hindi siya sumasagot sa phone parang naka blocked na kami,"" anang biktima. Nang suriin nila ang CCTV ng bahay, doon na nila nakumpirma ang ginawang pagnanakaw ng kanilang kasambahay sa kanilang bahay. Nais ng biktima na mahuli ang kasambahay para mapanagot sa ginawa at hindi na makapambiktima ng iba. Payo naman awtoridad, kilalaning mabuti ang pagkatao ng kukuning kasambahay. Huwag ding mag-post ng impormasyon sa social media na walang tao sa bahay kapag magbabakasyon. --FRJ, GMA News"
1,"Inihayag na ng Iglesia ni Cristo ang mga kandidato na kanilang susuportahan sa Eleksyon 2022. Kilala ang INC sa kanilang bloc voting. Sa pagkapangulo, pinili ng INC na suportahan si presidential bet Ferdinand Marcos Jr., habang si Davao City Mayor Sara Duterte naman para sa pangalawang pangulo. Ang mga kandidatong senador na susuportahan naman ng INC ay sina: Jejomar Binay Alan Peter Cayetano JV Ejercito Guillermo Eleazar Francis Escudero Jinggoy Estrada Sherwin Gatchalian Loren Legarda Robin Padilla Joel Villanueva Mark Villar at Juan Miguel Zubiri. Ginawa ang anunsiyo sa Net 25 ng Iglesia ni Cristo nitong Martes. Nagpahayag naman ng pasasalamat sina Marcos at running mate niyang si Duterte sa suporta ng INC. ""Ako po at ang aking pamilya, sampu ng buong alyansang nakapaloob sa Uniteam ay labis na nagagalak at buong pusong nagpapasalamat sa suportang inihayag ng kapatirang Iglesia Ni Cristo sa pangunguna ng inyong tagapamahalang pangkalahatan kapatid Eduardo V. Manalo,"" ani Marcos sa pahayag. ""Sisikapin po namin na ang tiwalang pinagkaloob ninyo sa aming tambalan ay magbubunga ng tunay na pagkakaisa ng mga Pilipinong nagmamahal sa Pilipinas at walang alinlangan na sama-samang haharap sa mga pagsubok na dadaanan sa paghahanda ng magandang bukas para sa ating mga kabataan,"" patuloy niya. Sinabi naman ni Mayor Sara na may malaking karangalan na may kaakibat na hamon ang basbas ng INC. ""Ang pagpili sa amin ni apo Bongbong Marcos bilang mga kandidato na inyong sinusuportahan sa pagkapresidente at bise presidente sa darating na halalan ay isang malaking karangalan na may kaakibat na hamon na nakatuon sa aming kakayahan mapag-isa ang bansa at mapagbuklod ang mga Pilipino at maitawid ang sambayanan sa krisis na dulot ng pandemya,"" anang alkalde. —FRJ, GMA News"
1,"Nasawi ang isang mag-ina matapos masunog ang pagmamay-ari nilang apartment sa Talon Tres, Las Piñas City madaling-araw nitong Huwebes. Ang isa sa mga nangungupahan, tinangka pang iligtas ang mag-ina pero hindi na kinaya. Sa ulat ni Nico Waje sa Unang Balita nitong Huwebes, kinilala ang mga biktima na sina Angelita at Steve Sopelanas, na magkatabi na ang mga bangkay nang matagpuan. Bandang alas-tres ng umaga nang maalarma ang mga residente ng nasabing barangay dahil sa sunog sa apartment compound. Makikita na nagliliyab ang apoy sa isang video na kuha ng isang residente. Agad namang umaksyon ang mga bumbero sa insidente. ""Mga 1 o 'clock, kasama ko po sa kusina 'yung anak ng may-ari, wala pa pong kaming napansin na maaaring mag-trigger ng apoy. Tapos patulog na po kami, nagsisigawan na po 'yung mga tao sa labas. Paglabas ko po ng pinto akala ko po 'yung cover lang ng sasakyan 'yung nasusunog. Pero pag-abante ko rito, ang laki na ng sunog sa garahe,"" sabi ni Niño Bautista, isa sa mga nakatira sa nasunog na apartment. ""'Yung susi ng gate nakuha ko po, nabuksan ko lang 'yung gate pero 'yung padlock hindi na,"" dagdag ni Bautista. Nang hindi na makalabas sa gate, nagtungo sina Bautista sa dulo ng bahay, kasama ang iba pang nakatira sa apartment. Isa-isang itinawid ni Bautista sa bakod ang mga residente, kasama ang mga bata. Nagtamo ng sugat sa paa si Bautista. Sa kasamaang palad, hindi nakaakyat ng bakod ang may-ari ng apartment at kaniyang 12-anyos na anak. ""'Yung may-ari po pinaaakyat namin ng pader, ayaw po niyang umakyat. Nakatitig lang siya, eh. Tapos 'yung anak niya nasa pader na, pinababa pa niya po ulit. 'Yung apoy, nasa amin na. Pinatakbo [ng may-ari] sa banyo sa likod ang anak,"" ani Bautista. Pasado 4 a.m. nang ideklarang fire out ang sunog. Natagpuna na magkatabi sa may banyo ang bangkay ng mag-ina, ayon sa mga bumbero. Ayon kay SFO2 Rodel Agduyeng, patuloy ang imbestigasyon sa insidente dahil hindi pa matukoy ang pinagmulan ng apoy. Bandang 6:05 a.m. nang matapos ng SOCO ang pagproseso sa bangkay ng mag-ina, na dadalhin na sa punerarya. —LBG, GMA News"
1,"Nahuli-cam ang ginawang paghataw ng tubo ng isang lalaki sa magpinsang lalaki na bisita ng kaniyang ama sa Tondo, Maynila. Ayon sa mga awtoridad, nagalit ang suspek dahil ""bumatak"" daw ng droga sa bahay ang dalawang biktima. Sa ulat ni Mae Bermudez sa GMA News ""Unang Balita"" nitong Martes, sinabing nangyari ang insidente kaninang madaling araw sa Nazareno St., sa Barangay 232, Zone 21 sa Tondo. Kinilala ang suspek na si Kenneth Caragdag, isang criminology graduate, habang inaalam pa ang pagkakakilanlan ng kasama niyang lalaki. Sa kuha ng CCTV camera sa lugar, makikita si Caragdag at ang kasama na sumugod sa kinatatayuan ng mga magpinsang biktima na kinilala sa pangalang Eric at Jerby. Parehong dayo lang umano sa lugar ang magpinsan, at bisita sa bahay ng ama ni Caragdag. Kaagad na hinambalos ni Caragdag ng hawak niyang mahabang tubo ang isa sa mga biktima na natumba sa sementadong kalye. Ang isa pang biktima, sinuntok naman ng kasama ni Caragdag. Pero nakatikim din siya ng hambalos ng tubo na pilit niyang inaagaw kay Caragdag. Kinalaunan, may umawat kay Caragdag at hinatak na siya paalis sa lugar. Ayon kay Bong Boter, barangay team leader, nag-away muna ang mag-amang Caragdag bago nangyari ang pagsugod ng anak sa magpinsang biktima. Sinasabing nagalit umano ang nakababatang Caragdag at pinaalis nito ng bahay ang mga biktima dahil gumagamit umano ng droga. Napag-alaman din mula sa barangay na kalalaya lang ng ama ni Caragdag matapos masangkot sa ilegal na droga. Sumugod naman sa barangay ang asawa ng biktimang si Eric, na napag-alaman na nakulong din noon dahil sa droga. Hinahanap ngayon ng mga awtoridad ang mag-amang Caragdag. Hindi naman daw pamilyar sa barangay ang lalaking sumuntok sa isang biktima. Wala pang pahayag ang magpinsan sa nangyaring insidente. --FRJ, GMA News"
1,"Dahil sa mga private terminal ng bus naghintay ng masasakyan papunta ng probinsya, ilang pasahero ang nagtiyagang maghintay ng hanggang 12 oras gayung maaari naman silang sumakay sa integrated terminal exchanges (ITX). Sa ulat ni Joseph Morong sa GMA News “24 Oras” nitong Huwebes, tila nagkaroon ng kalituhan at pagtuturuan sa dahilan ng mahabang oras na paghihintay ng ilang pasahero sa masasakyan nilang bus papunta ng probinsya. Bunga ito ng ipinatupad na ""window hours scheme"" ng Metro Manila Development Authority (MMDA) para sa mga provincial buses. Sa ilalim ng naturang sistema, maaari lamang bumiyahe o magsakay at magbaba ng mga pasahero sa kanilang ""private terminal"" sa Metro Manila ang provincial buses ng mula 10 p.m. hanggang 5 a.m. Paglilinaw ni MMDA chairman Romando Artes, hindi ito nangangahulugan na bawal bumiyahe sa Metro Manila ang mga provincial buses sa ipinatutupad na ""window hours scheme."" “’Yun po ang mali kasi hindi po absolute ang 10pm to 5am. Puwede pa rin po silang bumiyahe. Hindi po sila pino-prohibit na bumiyahe outside of the 10 p.m. to 5 a.m. window period,” giit ni Artes. Ngunit sa labas ng naturang window period, ang mga provincial buses ay dapat magbaba at magsakay lamang sa mga itinakdang integrated terminal exchanges (ITX), gaya ng nasa Araneta, Cubao. “Wala po dapat kaguluhan or miscommunication na nangyari,” anang opisyal. Ang pasahero na si Amor Pelata, sa isang private terminal naghintay ng masasakyan na bus sa halip na sa ITX dahil mabigat daw ang kaniyang bagahe. Sinasabi naman ng Nagkakaisang Samahan ng Nangangasiwa ng Panlalawigang Bus sa Pilipinas Inc. (NSNPBPI) na marami sa mga provincial bus ang wala umanong QR code o special permits para makapasok sa labas ng window hour, bagay na sinabi ng mga opisyal na hindi dapat gamiting dahilan. Nang tanungin si Alex Yague, Executive Director of (NSNPBPI) kung mahirap bang kumuha ng QR code o special permits, tugon niya, “Hindi naman, ganoon pa rin. Kaya lang may requirement siya na hindi katanggap-tanggap sa mga operator…na hindi mo puwedeng gamitin ‘yung sariling terminal kung hindi sa ITX ka lamang.” Pagpapaliwanagin ng Land Transportation Franchising and Regulatory Board (LTFRB) ang mga bus operator kung bakit hindi sila nakakasunod sa direktiba ng gobyerno. “Kapag hindi sila nakakasunod, they will be meted with penalty,” ani LTFRB Executive Director Tina Cassion. “Problema kasi sa kanila, ginawa nilang hostage ang kapakanan ng mga pasahero sa kagustuhan nila, sa very willful nila – na gusto nila sa private terminals nila,” dagdag niya. Sa labas ng window hours, tuloy-tuloy umano ang biyahe ng mga provincial bus sa ITX areas tulad ng PITX: Quezon, Region 4-A, MIMAROPA, at Bicol; PITX-Araneta Center Cubao:  Region 4-A CALABARZON; NLET: Region 1, 2, at CAR; NLET-Araneta Center Cubao: Region 3; at SRIT: provincial buses mula Visayas at Mindanao. --FRJ, GMA News"
1,"Bistado ang mala-call center na operasyon ng grupong nagsasagawa ng online panloloko na mga dayuhan ang binibiktima. Ang modus umano ng grupo, pinagsamang love at investment scam. Sa ulat ni John Consulta sa GMA News ""24 Oras"" nitong Miyerkules, sinabing sinalakay ng mga operatiba ng National Bureau of Investigation-Cybercrime Division, ang isang gusali sa Makati kung saan isinagawa ang operasyon ng online panloloko. Nasa mahigit 100 empleyado na puro babae ang inabutan ng mga awtoridad sa mala-call center na opisina. Ang mga kinukuha umanong empleyado ng grupo, nasa edad 19 hanggang 22. Ayon sa NBI, sadyang babae ang ginagamit ng grupo dahil tinatarget nilang biktimahin ang mga dayuhang nasa Amerika, United Kingdom, Canada at Europe, na naghahanap ng babae sa mga dating app. Gumagamit umano ang mga babae ng mga larawan ng mga bagong artista at vlogger upang makuha ang atensiyon ng kanilang bibiktimahin. Kakaibiganin umano ng mga babae ang kanilang target hanggang sa mahulog ang loob nito at saka aalukin ng investment na may pangakong malaking kita. Pero ayon sa NBI, wala nang perang babalik pa sa kanilang mabibiktima kapag nagbigay ito ng puhunan. Tatlong Chinese na sinasabing utak ng mala-2 in 1 scam at nagkukunwaring financial adviser sa mga dayuhang bibiktimahin ang inaresto. Ayon kay NBI-Cycber Investigation and Assesment Center head Vic Lorenzo, ito ang unang pagkakataon na nakahuli ng malaking operasyon ng modus na pinaghalo pa ng dalawang uri modus na love at investment scam. Tiniyak naman ni NBI Director Eric Distor na papapanagutin din ang nag-recruit sa mga emplyeado na kinasangkapan ng grupo sa modus.--FRJ, GMA News"
1,"Nais ng Banko Sentral ng Pilipinas (BSP) na managot ang netizen sa ginawang pagsunog ng P20 na papel sa isang Tiktok video. Sa ulat ni Joseph Morong sa GMA News “24 Oras” nitong Miyerkules, sinabi ng BSP na ang ginawa ng TikToker na pagsusunog ng pera ay labag sa Presidential Decree No. 247, o ang batas na nagbabawal sa pagsuri at pagsusulat sa pera. Ang mga mapapatunayang nagkasala ay mahaharap sa parusang multa na hindi hihigit sa P20,000 o pagkakakulong ng hindi hihigit ng limang taon. “’Yung corresponding banknote at ‘yung coin ay pagmamay-ari ng Republika ng Pilipinas. Naka-receive siya ng maraming backlash from the public (kaya) pi-null-out niya agad,” ayon kay Atty. Mark Fajardo, Senior Investigation Officer ng BSP. Natukoy na umano ang kinaroroonan at pagkakakilanlan ng netizen. “Napagtagni-tagni po in terms of the location, the whereabouts, kung saan siya nakatira at ‘yung identity ng tao. And may mga validations po na ginagawa,” sabi naman ni Dickenson Gamalo ng BSP-Quezon City. Bukod sa paglabag sa PD 247, mahaharap din ang lalaki sa mga reklamong paglabag sa RA 154 ng revised penal code o unlawful use of means of publication and unlawful utterances, at Cybercrime Prevention Act of 2022. “Kahit sa social media maaari tayong makapag-commit ng mga ganitong violations. Wala po kayong takas,” giit ni Gamalo. --FRJ, GMA News"
1,"May bagong modus online na dapat pag-ingatan ng mga nais magtrabaho sa ibang bansa. Ang mga manloloko, gumagamit ng pangalan ng lehitimong recruitment company at maniningil ng bayad via digital payment system. Sa ulat ni Bam Alegre sa GMA News ""Unang Balita,"" ipinakita ang text message ng scammer na nagsasaad na may trabahong iniaalok sa Canada. Nakasaad din sa mensahe na limitado lang umano ang slot kaya kailangan magbayad ang mga intereado online para makakuha ng slot sa training. Pero matapos mapagbayad ang mga aplikante ng P3,000, malalaman nilang nabiktima sila ng scam pagdating ng araw ng sinasabing training. Sa araw training, pinuntahan ng mga biktima ang address ng venue at recruitment company na JEJ International, na ginamit lang pala ng scammer ang pangalan. Ayon kay Atty. Buddy Javier, CEO ng JEJ International, may mga taong nagpunta sa kanilang tanggapan pero ipinaliwanag nilang wala silang itinakdang training at wala rin silang trabaho na iniaalok para sa Canada. Nakikipag-ugnayan na ang mga nabiktima ng scam sa Philippine Overseas Employment Administration at National Bureau of Investigation para maimbestigahan ang insidente. Nagpaalala rin ang mga awtoridad sa mga nais magtrabaho sa abroad na alaming mabuti ang inaaplayang trabaho at huwag magbabayad online at laging humingi ng resibo.--FRJ, GMA News"
1,"Arestado sa entrapment operation ang anim kataong nagpakilalang miyembro ng isang religious group. at nanghingi umano ng P50 milyon sa isang kongresista para makuha ang kanilang suporta. Sa ulat ni John Consulta sa “24 Oras Weekend” nitong Sabado, kinilala ang itinuturong lider ng grupo na si Amelito Dela Cruz, na nagpakilalang ministro umano ng Iglesia ni Cristo (INC). Ayon kay Negros Oriental Representative Arnulfo Teves, nakipag-ugnayan sa kaniyang ang mga suspek noong November 2021 at nagpakilalang opisyal sila ng religious group. Nangako raw ang mga ito na makukuha niya at ng kaniyang kapatid ang kanilang suporta sa eleksiyon kapalit ng malaking halaga ng pera. “Kailan lang nangamusta sila sa akin dahil 'di ba yung may balita tungkol sa anak ko, nangamusta sila sa akin. Sabi nila andito lang kami... parang sabi nila kailangan niyo na mag-negotiate dahil malapit na ang eleksyon. Ang hiningi na nila ay P50 million na magdown daw ako ng P25 [million],” ayon kay Teves. Kaagad na humingi ng tulong si Teves sa National Bureau of Investigation (NBI) at inilatag ang entrapment eperation laban sa mga suspek. Ngunit ayon kay NBI-ARD Noel Bocaling, lumitaw sa kanilang pagtatanong na hindi ministro ng INC ang suspek. “Nagpapakilalang ministro at apo ng executive minister ng INC we further verify the information. Nalaman ko hindi nga totoo, dahil wala namang ministro na ganoon ang pangalan. Noong nakausap ko yung isang member ng Iglesia ni Cristo talagang nagulat din sila dahil wala namang ganyan. Ang favorable endorsement ng Iglesia sabi nila is by the spirit, hindi for sale,” ayon kay Bocaling. Tumangging magbigay ng pahayag ang mga suspek. “Inaalam na natin kung sino pa ang iba pang kasabwat ng grupong ito sa kanilang modus na religious endorsement scam para sa eleksyon na ito. At bukas ang tanggapan natin para tumanggap ng reklamo laban sa mga grupong ating inaresto,” pahayag naman ni NBI Director Eric Distor. — FRJ, GMA News"
1,"May nakikitang pag-asa ng posibleng bawas-presyo sa mga produktong petrolyo sa susunod na linggo ang isang opisyal ng Department of Energy (DOE). Sa panayam ng Dobol B TV nitong Huwebes, sinabi ni Rino Abad, director ng Oil Industry Management Bureau ng DOE, bumaba sa nagdaang tatlong araw ang presyuhan ng krudo sa world market. “Bumababa po ang price. I hope na matuloy ngayong araw hanggang bukas ang pagbaba o ma-maintain ang pagbaba para po masigurado natin na may rollback next week,” pahayag ni Abad. “Hindi muna ako magsasabi ng figure pero malaki ang indikasyon na talagang may rollback as far as three trading days are concerned,” patuloy niya. Paniwala ni Abad, may epekto sa pagbaba ng presyo ng krudo sa world market ang negosasyong nagaganap sa pagitan ng Russia at Ukraine. Pero nangangamba rin ang opisyal na baka maudlot  ang price rollback sa krudo sa world market dahil na rin sa mga ulat na nagkakaroon ng  problema sa naturang negosasyon ng dalawang bansa. Kabilang sa mga napagkasunduan sa ginagawang pag-uusap sa Istanbul ang pagbabawas umano ng Russia ng puwersa nito sa Ukraine. Gayunman, may mga ulat na hindi talaga umaatras ang Russia at sa halip ay posibleng bumubuwelo lamang umano ang mga tropa nito. Ngayong linggo, nagkaroon muli ng pagtaas sa presyo ng mga produktong petrolyo sa Pilipinas matapos makahinga ng isang linggo sa sunod-sunod na oil price hike. Batay sa datos ng DOE, ngayon taon ay umabot na sa P18.30 per liter ang itinaas o nagdagdag sa presyo ng gasoline, P27.85 per liter sa diesel, at P25.75 per liter sa kerosene hanggang nitong March 29.— FRJ, GMA News"
1,"Isang Briton na modus umano ang manggulpi ng mga dayuhan para makapangikil ng pera ang inaaresto ng mga awtoridad sa Makati. Ang suspek, inaresto matapos na gulpihin ang Pinoy na bodyguard niya. Sa ulat ni Emil Sumangil sa GMA News ""24 Oras"" nitong Huwebes, kinilala ang suspek na si Mark Wall,  na inaresto ng mga tauhan ng Criminal Investigation and Detection Group (CIDG). Inaresto rin ang Pinay na asawa ni Wall dahil nakialam daw sa operasyon ng mga pulis. Ayon kay Police Leiutenant Colonel Michael John Villanueva, hepe ng CIDG Southern Metro Manila, modus ni Wall na sisindakin ang mga kapuwa dayuhan sa pamamagitan ng panggugulpi at pagkaraan ay iba-blackmail para hingan ng pera. Nakuhanan ng CCTV camera ang ilang insidente ng pananakit umano ni Wall sa ilang dayuhan sa magkakaibang establisimyento. Hanggang sa magreklamo ang Pinoy na bodyguard ni Wall na kaniya rin umanong sinaktan. “Nag-conduct po kami ng record check napag-alaman po namin na may kaso po itong fraud base po sa interpol records. May information din po kami na involve din po siya sa pang-i-scam sa ibang bansa,” ayon kay Villanueva. Ilan sa mga dayuhan na naging biktima umano ni Wall ang nagtungo sa pulisya nang maaresto ang Briton. Sinabi nila na nakatinginan lang nila si Wall at bigla na lang itong sumalakay nang walang dahilan. “I didn’t do anything to him. He just came and hit me in the face and then he gets his gun – I’m gonna kill you. No reason. Just like that,” ayon sa isang Akhmad. “Why are you looking in my vice? I’m like, I’m not looking in your vice, why are you attacking? I just realized this person likes to attack random people,” pahayag naman ni Steve. Maging ang business partner umano ni Wall ay hindi rin nakaligtas sa kalupitan nito. “I transfer property under his name and then he put a gun on him and put a gun on me. And then he said, ‘No you’re helping him, I’m gonna kill you, I’m gonna kill him, I’m gonna kill all of you,” ayon sa biktimang si ""SD."" Tumanggi naman ang suspek na magbigay ng pahayag nang puntahan sa himpilan ng pulisya. --FRJ, GMA News"
1,"Nagbitiw bilang chairman at miyembro ng Partido Reporma si Senador Panfilo ""Ping"" Lacson para ituloy ang pagtakbo sa panguluhang halalan bilang indepedyante. Ang naturang partido, lumipat naman ng suporta kay Vice President Leni Robredo. Sa pulong balitaan sa General Santos City ngayong Huwebes, sinabi ni Lacson na nagpasya ang presidente ng partido na si Pantaleon Alvarez at secretary general nito na si Edwin Jubahib, na susuporta na sa ibang kandidato sa pagkapangulo. ""Today, I officially announce my resignation as chairman and member of Partido ng Demokratikong Reporma, which effectively makes me an independent candidate for the presidency in the upcoming May 2022 elections,"" ayon kay Lacson. ""Considering that it is at the behest of these top-tier officials that I was recruited as a member and the party’s standard-bearer and thereafter elected as its chairman, I believe it is only decent and proper — consistent with my time-honored uncompromising principles — to make this decision,"" patuloy niya. Sa kabila nito, sinabi ng senador na wala siyang sama ng loob kina Alvarez at Jubahib. ""To Partido Reporma President, former Speaker Alvarez, Secretary-General/Davao del Norte Governor Edwin Jubahib — and the rest of the Davao del Norte Reporma candidates — let me tell you this: I harbor no ill-feelings towards you and anyone who may hereafter opt to join them in their new choice of a presidential candidate,"" patuloy pa ni Lacson. Reporma kay Leni na Sa isang pahayag, sinabi ni Alvarez na sinusuportahan na nila ngayon ang kandidatura ni Vice President Leni Robredo. Sa panayam ni GMA News reporter Sandra Aguinaldo, sinabi ni Alvarez na ang paglipat ng suporta kay Robredo ay kagustuhan ng kanilang mga kapartido. ""Siyempre as a leader, kailangan ko namang makinig doon sa mga kasamahan ko. Nakapagpasya sila, kinausap ako na kung puwede ay humanap kami ng isang kandidato na nakikita natin na yung karamihan ng Pilipino ay may tiwala na suportahan,"" ayon sa kongresista. Sa hiwalay na pahayag, sinabi ni Alvarez na ""the best"" at ""the most qualified to be president"" si Lacson pero iba umano ang pananaw ng mga tao. ""Time and context framed the narrative of 2022 in a way that gave traction, rightly or wrongly, to other candidacies instead. This is a difficult fact which takes courage to admit,"" anang mambabatas. ""Our ground leaders have expressed their wish to participate in that brave calling. And that is why, a hard choice must be made. With a heavy heart, many members of Partido Reporma are constrained to consider a candidate other than their first choice,"" sabi pa ni Alvarez. Laban hanggang sa dulo Nangako naman si Lacson na hindi niya iiwan ang mga sumusuporta sa kaniya at sa kaniyang laban kontra sa katiwalian. ""I am not leaving you behind. I assure you that I will be your leader and supporter in our shared convictions and aspirations. Magkakasama pa rin tayo sa laban na ito. Tulad ng paulit-ulit kong sinasabi, tuloy ang laban hanggang sa dulo,"" deklara ni Lacson. Hindi na rin naman umano bago sa kaniya ang tumakbo bilang independent kaya walang magbabago sa nalalabing panahon sa kampanya. ""Nothing will change. For the past several months, yung funds na pumapasok sa akin, yun ang aming nase-share sa partido,"" pahayag niya. Sinabi ng vice presidential candidate at running mate ni Lacson na si Senate President Vicente Sotto III, na walang magbabago sa kanilang pangangampanya. ""It doesn't change anything as far as I am concerned... Well, I am surprised of the announcement. I was not expecting it but perhaps that could be the best thing to do as far as our presidential candidate is concerned,"" sabi ni Sotto sa naturang press conference. --FRJ, GMA News"
1,"Iniutos ni Pangulong Rodrigo Duterte na gawing P500 sa halip na P200 ang ibibigay na ayuda sa mga mahihirap na pamilya bunga ng tumataas na halaga ng mga bilihin. Ginawa ni Duterte ang pahayag kasunod ng mga puna na maliit at hindi sapat ang P200 a month na tulong pinansiyal sa mga mahihirap na tukoy ng Department of Social Welfare and Development. ""Gawin na natin na P500. Bahala na ang susunod na presidente, saan siya magnakaw. Basta ibigay natin P500,"" pahayag ni Duterte sa ceremonial signing ng tatlong bagong batas na ginanap sa Malacañang nitong Lunes. ""I hope this will go a long way to help. Huwag sayangin sa e-sabong,"" dagdag pa ng pangulo. Sinabi ni Duterte kay Finance Secretary Carlos Dominguez na maghanap ng mapagkukunan ng pondo para gawing P500 a month ang ayuda. ""I'd like to announce, sabi ko kay Sonny, on the ground, iyong feedback sa ayuda niya na P200. Sabi ko sa kaniya, it is too small sa isang buwan, hanap ka [ng] pera. Masyadong mababa 'yan,"" anang pangulo. ""It is not enough for a family of three, even four or five, iyong sa baba ang pinakaramaraming anak,"" patuloy niya. —FRJ, GMA News"
1,"Arestado ang isang lalaki sa Bagumbong, Caloocan dahil sa pangmomolestiya umano sa kanyang 12-anyos na stepdaughter habang nasa kulungan ang ina ng biktima. Ayon sa ulat ni James Agustin sa Unang Balita ng GMA News nitong Lunes, inaresto ang 40-anyos na suspek matapos magsumbong ang biktima sa kanyang lola. Pumunta raw ang biktima na umiiyak at takot na takot sa bahay ng kanyang lola. “Nag-iiyak po siya at takot na takot. Ayaw po siyang magsalita, puro lang siyang iyak,” sabi ng lola ng biktima. “Ang sabi ko, 'Ano bang ginawa sa 'yo? Ginulpi ka ba?' Hindi rin po siya nagsalita. Noong pinainom ko po siya ng tubig hanggang sa mahimasmasan, ganu'n nga daw po, minolestiya siya nu'ng stepfather niya,"" dagdag niya. May nakuha rin umanong 10 gramo ng shabu na nagkakahalagang P68,000 mula sa suspek, ayon sa pulis. Kasama rin daw ang suspek sa drug watch list. Nakulong din ang ina ng biktima noong Pebrero dahil din sa droga. “While nakakulong dito 'yung nanay niya, so naiwan sa bahay 'yung kanyang anak at 'yung stepfather,” ani Police Major Jose Hizon, commander ng Caloocan Police Substation 8. Inamin naman ng suspek ang kanyang ginawa. “Lasing po ako noon. Sorry po. Tao lang po,"" aniya. Desidido ang lola ng biktima na magsampa ng kasong statutory rape laban sa suspek. Bukod pa rito, haharap din sa kasong paglabag sa Comprehensive Dangerous Drugs Act of 2002 ang suspek, ayon sa pulis. —Joviland Rita/KG, GMA News"
1,"Ipinaliwanag ng gobernador ng Nueva Ecija na tulong pinansiyal ng lokal na pamahalaan sa mga tao ang perang ipinamahagi sa campaign rally ni presidential aspirant Ferdinand ""Bongbong"" Marcos Jr. Ayon kay Governor Aurelio ""Oyie"" Umali, hindi niya maipagpapaliban ang pamamahagi ng tulong pinansiyal kaugnay ng pandemic dahil lamang sa pagdating sa lalawigan para mangampanya nina Marcos, running mate nito na si Davao City Mayor Sara Duterte, at senatoriables ng BBM-Sara UniTeam party. ""Noong bumisita po sa bahay ko si Senator Bongbong Marcos and Mayora Inday Sara, ay naka-schedule na po 'yung aming pagbibigay ng financial assistance sa aming kababayan. Dalawang barangay po naka-schedule and sabi nga natin, tapusin nang maaga dahil darating 'yung bisita natin, mga lunch time..."" paliwanag ni Umali sa Usapang Malasakit sa Lipunan na mapapanood sa Facebook nitong Huwebes. ""Since two days na lang ay darating, hindi po namin puwede i-cancel because kukulangin na kami ng araw. 'Yun naman po ay alam nila dahil ang intended rally nila ay sa Talavera, hindi po dito sa bahay ko at hindi po 'yun intended as a rally,"" patulog niya. Ginawa ni Umali ang paliwanag matapos lumabas ang mga ulat ng pamimigay sa mga tao ng puting sobre na may laman na P500 matapos ang campaign rally ni Marcos. ""Kasi po napakaraming balita, noong pumasok po rito, noong nakita po ng senatorial candidates ay pinili po nilang pumunta sa stage at mangamusta at bumati dahil sila po ay nasa campaign mode na and kami naman po ay nasa ayuda mode pa rin kami, dahil ang paniniwala ko, this exactly my leadership in this pandemic stage na sa Nueva Ecija di kami titigil,"" dagdag pa ng gobernador. Pinuna ni Umali ang mga lumabas na ulat sa media na hindi umano lubos na inalam ang dahilan sa pamamahagi ng sobreng may pera. ""Nagkataon naman itong mga kandidato ng national and local positions, wherever they go sinusundan sila ng mga media, ang mga media yata ngayon eh basta makakuha ng balita maski di i-validate eh ilalabas na nila. Tapos tatawagan ka nila, gusto mo ba magsalita bibigyan ka namin,"" ani Umali. ""Hindi po pupuwedeng bigyan ako ng 10 seconds o 15 seconds na ano ninyo para masabi side ko, kung may deadline kayo, deadline ninyo 'yun para kayo'y may maibalita. Kami po ang deadline namin sa tao. Magkaiba ho tayo sa focus,"" patuloy niya. Isinasagawa umano nila ang pamamahagi ng ayuda bago magsimula ang kampanya para sa mga lokal na kandidato. ""Before March 24 ay doon na po kami hihinto dahil mayroon po kaming paggalang doon sa alituntunin ng Commission on Elections. Kaya relax lang po kayo,"" patuloy ng gobernador. Una rito, sinabi ng partido ni Marcos na Partido Federal ng Pilipinas na hindi bahagi ng kanilang patakaran ang naturang pamamahagi ng pera sa kampanya ""Partido Federal ng Pilipinas is a disciplined political party! We abhor such action! That is not a policy in our core values and principles,"" ayon kay PFP Secretary-General Gen. Thompson Lantion (ret.) sa isang pahayag.—FRJ, GMA News"
1,"Inihayag ng Department of Energy (DOE) na posibleng magkaroon ng tapyas-presyo sa mga produktong petrolyo sa susunod na linggo. Bunga raw ito ng mga pinakabagong pangyayari sa Ukraine, Russia, at China. Sa President’s Talk to the People na ipinalabas nitong Miyerkules, sinabi ni Secretary Alfonso Cusi na bababa ang presyo ng mga produktong petrolyo kung patuloy din na bababa ang presyo ng krudo sa world market. “Next week po, inaasahan nating bumaba ang presyo ng petrolyo kung tuloy-tuloy ang pagbaba ng presyo sa merkado,” anang kalihim. “Dalawang bagay ang nakapagpababa. Ang isa po is the lockdown in China because of COVID and ang projection ng lower demand for oil by China. Itong dalawang araw na tuloy-tuloy na pag-uusap between Russia and Ukraine, medyo na-temper din po ‘yung demand for oil,” dagdag niya. Dahil sa nangyaring pagtaas ng presyo ng krudo sa pandaigdigang merkado, pumalo na sa hanggang P90.39 per liter ang gasolina, P84.76 sa diesel, at P84.17 sa kerosen. Noong nakaraang linggo, umabot nang hanggang $150 per barrel ang krudo sa world market. Pero ngayong linggo, naglalaro ito sa $100 level. Sa pagtaya ni Cusi, posibleng P5 per liter ang matapyas sa presyo ng gasolina at P12 sa diesel sa susunod na linggo. Kasabay nito, tiniyak naman ng kalihim na sapat ang suplay ng krudo sa Pilipinas sa kabila ng nangyayaring krisis sa Ukraine at Russia. “Sinigurado natin ang supply. Nakipag-usap tayo sa lahat ng mga industry players ng assurance sa supply. Tayo naman sa ngayon, meron pong sufficient supply,” pagtiyak niya. Ipinaliwanag din ni Cusi ang iba pang posibleng maging daan para bumaba ang presyo ng krudo sa world market. “Bababa lang po ang presyo ng langis kung magkakaroon ng increase ng supply sa pamamagitan ng pag-alis ng sanction sa Venezuela, Iran, at Syria,"" aniya. ""Nakakapagbigay po ito ng mahigit isang milyong barrel a day kung maaalis ‘yung sanction. Then kung bababa ‘yung decrease ng demand at kung magkakaroon ng ceasefire sa Russia,” dagdag pa ni Cusi. Para mabawasan ang epekto ng mataas na presyo ng mga produktong petrolyo, iminungkahi ni Cusi ang short-term solution ng DOE gaya ng pagpapatupad ng P1 hanggang P4 promotional discounts sa oil companies, paglalaan ng P1.1 billion fuel discounts sa mga magsasaka at mangingisda, at pagpapatupad ng Pantawid Pasada program. Magiging long-term solution naman umano ang pag-amyenda ng Kongreso sa Oil Deregulation law at TRAIN law.—FRJ, GMA News"
1,"Mananatili sa Alert Level 1 ang National Capital Region at 47 pang lugar sa bansa hanggang sa Marso 31, 2022. Inihayag ito ni acting presidential spokesman Martin Andanar nitong Martes, batay sa naging pasya ng Inter-Agency Task Force on Emerging Infectious Diseases. Bukod sa NCR, ang iba pang lugar sa Luzon na nasa Alert Level 1 ay ang: Cordillera Administrative Region Abra Apayao Baguio City Kalinga Region 1 Dagupan City Ilocos Norte Ilocos Sur La Union Pangasinan Region II Batanes Cagayan City of Santiago Isabela Quirino Region III Angeles City Aurora Bataan Bulacan Nueva Ecija Olongapo City Pampanga Tarlac Zambales Region IV-A Batangas Cavite Laguna Lucena City Region IV-B Marinduque Puerto Princesa City Romblon Region V Naga City Catanduanes Sa Visayas, nasa Alert Level 1 ang mga lugar na: Region VI Aklan Bacolod City Capiz Guimaras Iloilo City Region VII Cebu City Siquijor Region VIII Biliran Ormoc City Tacloban City Sa Mindanao, Alert Level 1 din ang: Region IX Zamboanga City Region X Cagayan de Oro City Camiguin Region XI Davao City CARAGA Butuan City Ang mga lugar na wala sa listahan ay nasa ilalim ng Alert Level 2 simula sa Marso 16 hanggang 31. Una rito, sinabi ni MMDA General Manager Frisco San Juan Jr., na nakahanda na ang Metro Manila mayors kung ilalagay sa Alert Level 0 ang rehiyon. Gayunman, sinabi ni San Juan na susunod ang mga alkalde ng NCR sa magiging pasya ng IATF. Una rito, sinabi ni Health Secretary Francisco Duque III, na pinag-aaralan ng pamahalaan na ibaba pa ang alert level status sa COVID-19 protocol. Ayon kay Duque, anim na araw na magkakasunod na hindi umabot sa 1,000 ang daily COVID-19 cases sa bansa. Samantala, kabilang naman ang NCR sa 38 lugar na nananatiling mababa ang mga kaso. Noong nakaraang linggo, nasa average na 590 lang umano ang daily COVID-19 cases sa bansa, ayon sa DOH.— FRJ, GMA News"
1,"Nasa mahigit 30 katao na ang iniulat na dinukot sa iba't ibang sabungan na hanggang ngayon ay hindi pa nakikita. Kaya masuwerteng maituturing si Alyas Lando dahil buhay siya na nakauwi matapos na kunin sa sabungan, ginulpi, at tatlong linggo na idinetine. Matapos ang imbestigasyon sa Senado, naglabas na rin ng direktiba ang Malacanang na nag-uutos sa kinauukulang ahensiya ng pamahalaan na imbestigahan ang kaso ng mga nawawalang sabungero. Ang Criminal Investigation Detection Group ng Philippine National Police, sinabing may mga suspek na sa ilang kaso ng nawawalang sabungero. Bukod pa rito ang mga itinuturing nilang ""person of interest"". Habang patuloy ang imbestigasyon ng mga awtoridad, isang lalaki na itinago sa pangalang ""Lando,"" ang dinukot din umano noon sa sabungan pero nakauwi siya ng buhay ang nagbigay ng kaniyang kuwento sa ""Kapuso Mo, Jessica Soho."" Paglalahad ni Lando sa ""KMJS,"" bigla na silang dinampot sa sabungan at pinagsusuntok. Dinala umano siya sa barracks ng mga kumuha sa kaniya at muling ginulpi. ""Ang sabi, 'Gusto mo isasako kita?'  Nakatali na yang kamay ko,"" ani Lando. ""May nakita ako dun na anim na nakagapos. Sabi nagtsutsupe [nagpapatalo ng laban] daw."" Hindi binanggit kung ito nangyari, saan sabungan siya dinukot at kung sino ang mga kumuha kay Lando. Pero ayon kay Lando, tumawag raw ng pulis ang may hawak sa kaniya at may dumating na pinaniniwalaan niyang mga pulis na nakasibilyan. ""Tapos dinala nila ako dun sa safehouse. Pagdating dun nagkasa-kasa ng baril yung pulis,"" patuloy niya. Makaraang ang buong araw na magkakadetine, dinala raw sila sa madilim na lugar. ""Yung scenario nila doon pa lang sa may safehouse, gumagawa na sila dun ng mga paraphernalia, mga shabu na ikakaso nila sa amin. Frame up yung nangyari,"" ani Lando. ""Wala talaga kaming dalang droga o baril kasi ang punta lang namin dun sa sabungan, sabong lang. Tapos pinapipili nila kami kung kung anong gusto namin... patay, buhay o kulong,"" patuloy niya. Akala raw ni Lando ay papatayin na sila. ""Yung boss ko po kasi may mga contact na kilala din nila. Kaya hindi kami pinatay,"" sabi ni Lando. Makalipas ng tatlong linggo na pagkakadetine, nakauwi ng buhay si Lando sa kaniyang pamilya. ""Sabi ng isang pulis sa akin, 'Pasalamat ka nga nakatimbre kayo,"" kuwento niya. ""Natakot na nga akong bumalik sa sabungan. Gusto ko po makatulong at saka matapos din."" Panawagan niya sa mga may kinalaman sa pagkawala ng mga sabungero, lumantad na ihayag ang nalalaman. Ang PNP-CIDG, tumanggi umanong magbigay muna ng pahayag habang patuloy na iniimbestigahan pa ang kaso. Samantala, naging viral naman kamakailan ang isang video sa social media na makikita ang isang lalaki na bugbog-sarado sa labas ng isang sabungan sa Davao del Sur. Sinasabing nandaya rin umano o nangtsupe ng manok ang lalaki at may kasama pa raw na mandurukot. Natunton ng ""KMJS"" team ang lalaking binugbog at nakilalang si Marvin, taga- General Santos City, at dumayo lang sa naturang sabungan kasama ang kaniyang anak. Sa ""KMJS,"" inihayag ni Marvin ang kaniyang kuwento kasabay ng mariing pagtanggi na nangtsutsupe siya sa sabong. Panoorin ang buong kuwento at alamin kung bakit walang nakasuhan sa nangyari sa kaniya. --FRJ, GMA News"
1,"Sumiklab ang sunog sa isang residential area sa Commonwealth, Quezon City nitong Biyernes ng umaga. Iniulat sa ""Unang Balita"" ni James Agustin na nilamon ng malaking apoy ang mga bahay sa isang residential compound sa Halamanan St., Barangay commonwealth. Nagsimula umano ang sunog bago mag-ala siete ng umaga at umabot na sa ikalawang alarma. Mabilis na kumalat ang apoy dahil gawa sa light materials ang mga bahay, ayon sa ulat. Sinabi ng mga residente na nagsimula ang apoy sa bandang gitna ang residential area. Iniimbestigahan pa ang sanhi ng sunog. —LBG, GMA News"
1,"Naaresto na naman ng mga awtoridad dahil sa pagtutulak umano ng ilegal na droga ang dating sexy actress at miyembro ng ""Baywalk Bodies"" na si Kat de Santos. Sa ulat ni Marisol Abdurahman sa GMA News “24 Oras” nitong Huwebes, sinabing kasamang naaresto ni Kat, Katherine Santos sa tunay na buhay, at kaniyang live-in partner na si Fidel Samson. Naaresto ang dalawa nitong Miyerkules ng gabi sa buy-bust operation na isinagawa ng mga awtoridad sa Laloma Quezon City. Ayon sa Quezon City Police District (QCPD), apat na beses nang naaresto si Kat na may kaugnayan sa ilegal na droga. “Hindi siya natuto ganun pa rin binabalik balikan pa rin niya yung negosyo niya yung pagtatransact niya ng drugs kaya nahuhuli siya palagi,” sabi ni Police Brigadier General Remus Medina, district director ng QCPD. “May mga areas sila na kino-cover and then may areas sila dito sa Quezon City na sila ang pinanggagalingan,” dagdag pa ni Medina. Hindi naman itinanggi nina Kat ang alegasyon laban sa kanila ng kaniyang kinakasama. “Opo dahil po sa drugs din po. Nagsisisi po,” ayon sa dating aktres. Mahaharap sa kaukulang reklamo sina Kat at iba pa nilang kasama. --FRJ, GMA News"
1,"Umabot sa Maynila ang habulan sa pagitan ng mga drug suspek at ng mga awtoridad sa isinasagawang buy-bust operation sa Quezon City. Iniulat sa ""Unang Balita"" ni Darlene Cay na mula sa La Loman, Quezon City kung saan isinagawa ang buy-bust operation, umabot ang habulan as Tecson St. sa Sta. Cruz, Manila dakong alas-onse  kagabi. Pahayag ni Police General Remus Medina, Quezon City Police District (QCPD) director: ""Nagkaroon ng armed ecounter sa mga suspek."" ""Batay sa initial report, nang ma-sense ng mga suspek na authority ang pinagbebentahan nila, nagkahabulan ... maraming nasagasaan ng mga motor. Pinutukan ng mga suspek ang mga operatiba,"" dagdag niya. Pagdating sa Tecson St., dali-dali umanong bumaba isang lalaki at isang babae sa sasakyan na hinahabol ng mga pulis. Nagtangkang tumakas ang dalawa, pero na-corner din sila ng mga pulis sa Calimbas St. sa Sta. Cruz. Ayon sa isang saksi, nakita niyang may baril ang lalaking tumatakas at ang babaeng kasama ay may sugat sa balikat. Samantala, kinumpirma naman ng QCPD na isang babae at isang lalaki ang target ng operasyon. Dinala kaagad ang dalawang suspek sa ospital. Patuloy ang imbestigasyon nga mga pulis sa insidente. —LBG, GMA News"
1,"Lumitaw sa pagdinig ng Senado nitong Biyernes tungkol sa mga nawawalang sabungero na umaabot sa P3 bilyon bawat buwan ang kinikita ng kompanya pa lamang ni Atong Ang sa e-sabong. Ang nakokolektang taya sa isang buwan, nasa P60 bilyon umano. Mismong si gaming tycoon Charlie “Atong” Ang ang nagsiwalat sa buwanang kita sa e-sabong ng kaniyang kompanya na Lucky 8 Star Quest Inc. , habang ang Philippine Amusement and Gaming Corporation (Pagcor), sinabing P640 milyon bawat buwan ang nakokolektang buwis. Sa pagpapatuloy ng Senate committee on public order and dangerous drugs nitong Biyernes, inalam ni Senate Minority Leader Franklin Drilon kung magkano umaabot ang taya sa e-sabong bawat araw sa kompanya ni Ang. “I just want to place on record the magnitudes of the money we are talking about here which could give rise to incidents such as these,” paliwanag ni Drilon. Ayon kay Ang, nakatatanggap ang kompanya niya ng nasa P1 hanggang P2 bilyong halaga ng taya bawat araw. Sa buong buwan, nasa P60 bilyon umano ang nakokolektang taya kung araw-araw ang operasyon ng kanilang e-sabong. Sa P60 bilyon, sinabi ni Ang na nasa 5% o P3 bilyon ang nakukuha nilang komisyon. “Five percent of P60 billion is roughly P3 billion per month. [‘Yun] ang commission ninyo?” tanong ni Drilon. Inayunan naman ito ni Ang. Pero nilinaw niya na napupunta naman sa tinatawag na ""agents"" ang nasa P2 o P2.5 bilyon. Napupunta rin umano ng 1% ng komisyon sa mga gastusin sa kompanya nila ng e-sabong. “More or less nasa P900 [million], P800 [million] ang matitira,” paliwanag ni Ang. Ayon kay Drilon, tila maliit ang P640 milyon na nakokolektang buwis kumpara sa laki ng perang pinag-uusapan sa e-sabong. “Kung P3 billion ang kinikita ng Lucky 8, baka po payat ang P640 million na sinasabi ng PAGCOR na kanilang income dito sa e-sabong,” puna ng senador. “Uulitin ko lang, P3 billion per month even assuming that you incur expenses on this, P640 million per month of revenue by PAGCOR is pittance, is very small compared to the gross income of Lucky 8,” patuloy niya. Bukod sa Lucky 8, ang iba pang kompanya na may lisensiya para mag-operate ng e-sabong ay ang Belvedere Vista Corp., Visayas Cockers Club Inc., Jade Entertainment And Gaming Technologies, Inc., Newin Cockers Alliance Gaming Corp., Philippine Cockfighting International Inc., at Golden Buzzer, Inc. Sa naturang pagdinig, sinabi ni PAGCOR chairperson Andrea Domingo na nasa P400 milyon ang monthly revenue sa e-sabong mula May hanggang December 2021. Tumaas naman ito sa P640 milyon simula ng Enero. Ang kita sa e-sabong ang isa umano sa dahilan kaya may pag-aalinlangan sila sa panawagan na suspendihin ang naturang online gambling. Nitong Lunes, 23 senador ang bumoto pabor sa resolusyon na nanawagan na itigil ang operasyon ng e-sabong. Inihayag naman ni Senador Ronald dela Rosa, chairman ng komite, na 34 katao na ang nawawala kaugnay sa sabong.—FRJ, GMA News"
1,"Sugatan ang isang babae na papunta sa airport nang bumangga sa concrete barrier sa EDSA ang kotse ng transport network vehicle service (TNVS) na kaniyang sinakyan. Hinala ng babae, inaantok ang driver. Sa ulat ni James Agustin sa GMA News ""Unang Hirit"" nitong Biyernes, sinabing nangyari ang insidente sa South bound lane ng EDSA, bago mag-alas-tres ng madaling araw. Wasak ang unahan ng kotse na minamaneho ni Gerome Niquet. Nagtamo naman ng sugat sa noo ang pasahero niyang si Hazel Bernardo, na nakaupo sa likod ng sasakyan. Kuwento ni Niquet, may nakasabay siyang kotse at nabulaga siya sa mga concrete barrier sa pag-ahon niya sa P. Tuazon tunnel. Dumating ang rescue team sa lugar para magamot ang sugat ni Bernardo na papunta sa airport at bibiyahe sana patungong Palawan. Tingin ni Bernardo, inaantok ang driver kaya nangyari ang aksidente, bagay na itinanggi ni Niquet. Nagdulot ng pagbigat ng daloy sa trapiko ang insidente at naalis ang naaksidenteng sasakyan dakong 5:00 a.m. Patuloy pa ang imbestigasyon ng mga awtoridad sa insidente. --FRJ, GMA News"
1,"Mula sa 31, sinabi ni Senador Ronald ""Bato"" dela Rosa nitong Biyernes sa pagdinig ng Senado na nadagdagan pa ito ng tatlo. ""Thirty-one lang pala yung allegedly missing persons involved in game fixing but meron pa palang three missing persons ang allegedly involved in cloning accounts,"" sabi ni dela Rosa sa pagpapatuloy ng pagdinig ng Senate Committee on Public Order and Dangerous Drugs na kaniyang pinamumunuan. ""This brings to a total of 34. Correction po hindi 31, kundi 34 na ang missing persons na recorded by the PNP (Philippine National Police),"" paglilinaw ng senador, na dating hepe ng Philippine National Police. Kinumpirma naman ni Police Brigadier General Eliseo Cruz, hepe ng Criminal Investigation and Detection Group (CIDG), ang ibinigay na bilang ni dela Rosa. Gayunman, sinabi ni Cruz na anim lamang sa mga ito ang hawak ng kaniyang tanggapan. Kaya naman hiniling ng senador kay Cruz na alamin na rin ang sitwasyon ng iba pang nawawalang sabungero. Sinabi naman ni Cruz na nakikipag-ugnayan sila sa kinauukulang Police Regional Office. Una nang ulat, lumilitaw na pinakamarami ang nawawalang sabungero sa Laguna na umabot sa 19, anim sa Maynila, anim sa Batangas, dalawa sa Bulacan at isa ang dinukot sa kaniyang bahay sa San Pablo, Laguna. Kamakailan lang, dumulog din sa PNP-CIDG si Nilda Calvo upang mahanap ang nawawala niyang mister na si Carlos Alfonso Calvo, 47-anyos, van rental driver. Ayon kay Nilda, Nobyembre 8, 2021 nang umalis ang kaniyang mister at patungo raw noon sa Batangas at Laguna. Pero mula noon, hindi na ito nakauwi. Hinala nila, may kaugnayan din sa sabong ang pagkawala ng biktima dahil sabungero umano ang amo nito. Anggulong panyunyupe o game fixing ang pinaniniwalang motibo sa pagkawala ng mga sabungero. —FRJ, GMA News"
1,"Napigil ng isang taxi driver ang pangho-holdap sa kaniya ng dalawang pasaherong lalaki matapos siyang dumaan sa kalyeng may mga nagbabantay na pulis at humingi ng tulong sa Tondo, Maynila. Sa video ng Manila Police District Station 7, mapapanood na pinara ng mga pulis ang taxi na minamaneho ni Jessie Mejulio matapos siyang pumasok sa one-way na kalsada. Dahan-dahang umatras at saglit na huminto ang taxi, hanggang sa biglang lumabas si Mejulio at tumakbo patungo sa pulisya. Hinoholdap na pala ang taxi driver ng dalawa niyang pasahero. Alerto naman ang pulisya at mabilis na pinalibutan ang sasakyan, saka binuksan ang passenger's side at hinila palabas ang mga suspek. Ayon kay Mejulio, sinakay niya sa Monumento sa Caloocan ang mga suspek, na nagpapahatid sa Pasay. Nagdeklara ng holdup ang mga suspek pagdating ng Abad Santos sa Maynila saka siya tinutukan ng baril. ""Maganda 'yung tanong nila akala ko nga magpapakontrata. Ang tanong, magkano hanggang Buendia eh. Tapos ang sumunod na tanong, may panukli ba ako sa P1,000. Maayos kausap. Sabi ko 'Sige mayroon,'"" sabi ni Mejulio. ""Tapos nag-declare ng holdap, pinakanan ako sa hindi namin pupuntahan, doon na ako nagduda,"" dagdag ni Mejulio. Sa kabutihang palad, kabisado ng biktima ang ruta kaya dumaan siya sa kalye kung saan may mga nagbabantay na pulis. Ayon sa pulisya, bahagi ng modus ng mga holdaper na magtanong kung may panukli sa P1,000 ang driver para makasiguro silang may pera ang bibiktimahin. Nakuha sa mga salarin ang dalawang baril, mga bala at pekeng pera na ginagamit nilang pamasahe. Mahaharap ang mga suspek sa patong-patong na reklamo. ""Pasensya na po sa nagawa namin,"" sabi ng suspek na si Glenn Mark Evasco. ""Gipit po kami sa bahay. Wala po ngayong [trabaho],"" sabi ng isa pang suspek na si Ryan Medina. — VBL, GMA News"
1,"Dahil sa patuloy na pagtaas ng presyo ng produktong petrolyo na maaaring lumala pa dahil sa sagupaan ng Ukraine at Russia, hiniling ng Malacañang sa Kongreso na repasuhin ang oil deregulation law. Sa press briefing nitong Miyerkules, sinabi ni acting presidential spokesperson Karlo Nograles, na ang pagrepaso sa oil deregulation law ay kabilang sa medium-term measures na napagkasunduan sa isinagawang top-level special meeting nitong Martes na pinangunahan ni Pangulong Rodrigo Duterte. ""For the medium term, we call on Congress to review the oil deregulation law, particularly provisions on unbundling the price and the inclusion of the minimum inventory requirements in the law, as well as giving the government intervention powers or authority to intervene when there is a spike and/or prolonged increase in prices of oil products,"" ayon kay Nograles. Sa ilalim ng naturang batas na dating kilala bilang Downstream Industry Deregulation Act, inalis ang kontrol ng gobyerno sa industriya para magkaroon ng kompetisyon sa presyohan sa merkado. Kabilang sa inasahan ng mga nagsulong ng naturang batas ay magkakaroon ng pababaan ng presyo sa mga produktong petrolyo ang mga nasa industriya. Gayunman, kailangang magpatawag ng special session ang Palasyo kung nais nitong repasuhin ng Kongreso ang oil deregulation law. Nag-adjourned session ng Kongreso noong February 4 at magpapatuloy lang sa May 23 o, pagkatapos ng May 9 national at local elections, para na rin sa canvassing ng mga boto. Sinabi ni Nograles na inaprubahan din ni Duterte ang rekomendasyon economic team na palakasin ang domestic economy, stabilize food prices, at maglaan ng social protection, pati na pamamahagi ng fuel discount vouchers sa mga magsasaka at mangingisda dahil sa oil price hike. Inaprubahan din umano ni Duterte ang rekomendasyon ng Department of Agriculture na paramihin ang local food production. ""Kasama na rito ang pagpapataas ng produksiyon ng pagkain sa pamamagitan ng pagpapatupad ng Plant, Plant, Plant Part 2; pagpapataas ng rice buffer stock na hindi bababa sa 30 araw; pamamahagi ng tulong pinansiyal sa ating mga nagsasaka ng palay; at pagtugon sa tumataas na presyo ng abono o pataba,"" anang opisyal. Kasama umano sa tulong na ibibigay sa mga magsasaka ang fertilizer subsidy. ""President Rodrigo Roa Duterte has given assurances that mitigating measures and contingency plans will be in place as part of the government's proactive response to the conflict in Ukraine,"" sabi ni Nograles.—FRJ, GMA News"
1,"Nahuli-cam ang paisa-isang pagbato sa kalye ng mga basurang nasa plastik mula sa isang dump truck sa Tondo, Maynila. Sa ulat ni Emil Sumangil sa GMA News ""24 Oras"" nitong Martes, minanman muna ng mga pulis at sinundan ang naturang truck ng basura mula sa Pier South sa Manila. Pagsapit sa madilim na bahagi ng Vitas street,  isa-isa nang itinatapon sa kalye ng mga basurero na nasa truck ang mga nakolekta nilang mga basura na nakalagay sa plastik. Kabilang sa mga basurang laman ng plastik ay mga ginamit na diaper, sanitary napkins at iba pa. “Amin pong napag-alaman na itong mga basura ay galing doon sa foreign vessel na dumating sa Manila Bay,” ayon kay Police Major Randy Ludovice, station chief ng Northern NCR ng Philippine National Police. Matagal na umano silang nakakatanggap ng mga reklamo tungkol sa mga basurang ibinabagsak sa kalye. Ayon sa pulisya, nakasaad sa Ecological Solid Wastes Management Act of 2000 na dapat sa tamang tapunan ng basura dinadala ng mga contractor ang kinokoleta nilang basura. “Kailangan pagkagaling ng barko, isasakay sa truck nila at dadalhin sa crater area. Dapat may permit sila at nandun yung recovery material facilities. Kailangan sundin ang proseso dahil mahalaga ito sa kalusugan ng tao. . . .sino-shortcut siguro para madali silang makabalik,” ani Ludovice. Tumanggi ang mga basurero na magkomento at kompanya na raw nila ang bahala. Wala pang komento ang kompanya sa tungkol sa ginawa ng kanilang mga tauhan. —FRJ, GMA News"
1,"Pabor umano ang mga alkalde sa Metro Manila na ilagay na sa pinakamababang Alert Level 1 mula sa kasalukuyang Alert Level 2 ang National Capital Region (NCR) simula sa Marso 1, 2022. Inihayag ito ni Parañaque City Mayor Edwin Olivarez, pinuno ng Metro Manila Council nitong Miyerkules, matapos na magpulong ang mga alkalde sa rehiyon nitong Martes ng gabi. Sa ilalim ng Alert Level 1, papayagan na ang lahat ng edad sa intrazonal at interzonal travel. Lahat ng establisimyento o mga aktibidad ay papayagan na ring mag-operate, o maging sa full on-site or venue/seating capacity pero dapat sumunod sa itatakdang minimum public health standards. Sa MMDA Resolution No. 22-06, inihayag ng MMC na bumuti na ang sitwasyon ng COVID-19 sa rehiyon at mataas ang vaccination rate. “...The Metro Manila Council has taken a uniform and united position to urge the Inter-Agency Task Force for the Management of Emerging Infectious Diseases to place the NCR under COVID-19 Alert Level 1 Status starting on 01 March 2022,” saad dito. Nakahanda at kaya umano ng mga alkalde sa Metro Manila na ipatupad ang itinatakdang health at safety protocols ng IATF sa ilalim ng inirerekomendang Alert Level 1 status. Sa pulong balitaan, sinabi ni Metropolitan Manila Development Authority (MMDA) officer-in-charge and general manager Romando Artes, na karaniwang ikonukonsidera ng IATF ang rekomendasyon ng MMC. “Traditionally po, sinusundan namn po o pinagbibigyan naman ng IATF ang kahilingan ng Metro Manila mayors,” pahayag niya. Ayon pa kay Artes, sa Alert Level 1 ay aalisin na ang karamihan sa restriction sa capacity at travel, at mananatili naman ang pagsusuot ng face mask at social distancing. Nitong Martes, sinabi ng independent monitoring group na OCTA Research, na nasa 4.9% na lang ang positivity rate sa NCR, pasok sa inirerekomendang hindi hihigit sa 5% ng World Health Organization.—FRJ, GMA News"
1,"Nababahala na rin ang mga senador sa kaso ng pagkawala ng mga sabungero na umaabot na ang bilang sa mahigit 20. Ang Senate committee on public order and dangerous drugs na pinamumunuan ni Senador Ronald “Bato” dela Rosa, ang posibleng magsagawa ng imbestigasyon tungkol sa usapin. “Given the urgency of the issue while the Senate is on regular adjournment , I am planning to conduct an inquiry as part of my committee's oversight function over certain government agencies,” sabi ni Dela Rosa sa text message sa mga mamamahayag nitong Huwebes. Ang pahayag ay ginawa ni Dela Rosa, makaraang magkomento sina Senador Panfilo Lacson at Senate President Vicente Sotto III, tungkol sa magkakahiwalay na insidente ng pagkawala ng mga tao matapos na magpunta sa ilang sabungan. Sa lingguhang “Meet the Press” forum, sinabi ng magkatambal sa Eleksyon 2022 na sina Lacson at Sotto,  na maaaring isagawa ng Senado ang imbestigasyon sa pangunguna ng committee on public order and dangerous drugs o committee on games and amusement. “Kung ako ang chairman [ng public order], I think, we should call for a Senate inquiry kasi medyo malala na talaga and hindi natin alam kung ano ang puno’t dulo nito,” ayon kay Lacson, dating hepe ng Philippine National Police. Sinabi ni Sotto, na si Sen. Lito Lapid, ang namumuno sa committee on games and amusement. “If necessary, if none of the members of the Senate are…interested, we can always ask the chairman of the committee on games to conduct an investigation or a hearing for that tiyakan imbitahin natin 'yung may mga reklamo,” ayon kay Sotto. Hanggang nitong Enero 31, 2022, inihayag ng PNP na nasa 26 katao ang iniulat na nawawala matapos na magpunta sa sabungan. Kabilang sa mga nawawala ay isang buntis at ang kaniyang ka-live in sa Laguna. Mayroon ding mga nawawala sa Bulacan, Rizal at Batangas. Nitong Miyerkules, napag-alaman sa ulat ni Emil Sumangil sa GMA News “24 Oras” na mayroon ding isang lalaki na breeder ng manok at ""master agent"" o humahawak ng patayaan sa online sabong, ang dinukot sa kaniyang bahay sa Laguna ng mga armadong lalaki noong Agosto 2021, at hindi na muling nakita. —FRJ, GMA News"
1,"Humingi ng tulong sa mga awtoridad ang mga pamilya ng dalawang real estate agents na dalawang buwan nang nawawala matapos na magpaalam na may katatagpuing kliyente sa Batangas. Sa ulat ni Emil Sumangil sa GMA News ""24 Oras"" nitong Lunes, sinabi ng mga kaanak ng mga nawawalang sina Paul John Ferolino, 33 at Rodelio Larena, 30, na nitong nakaraang Disyembre nang magpaalam ang dalawa na may kakausaping kliyente. ""Mayroon siyang kausap na client na nandoon sa area tapos potential client doon sa mga units na binibenta nila so nagpunta sila doon,"" sabi ni Ralph Larena, kapatid ni Rodelio. Pero noong December 14, nakita ang sasakyan ng dalawa na inabandona sa Taal-Lemery junction at wala na ang dash cam nito. ""Maayos 'yong sasakyan, malinis. 'Yong mga gamit, maayos na nakalagay sa sasakyan,"" ani Ralph. Naghain na ng ulat ang pamilya ng dalawang nawawala sa Philippine National Police. Nais din nilang dumulog sa National Bureau of Investigation. ""Mahirap, 'yong papa ko pabalik-balik ng Manila to follow-up pero wala silang magawa,"" sabi ni Shilo Ferolino, kapatid ni Paul. — FRJ, GMA News"
1,"Inanunsiyo ng Malacañang ngayong Lunes na mananatili ang Metro Manila sa Alert Level 2 hanggang sa February 28, 2022. Ginawa ni acting presidential spokesperson Karlo Nograles ang anunsiyo, matapos na magkasundo ang Metro Manila Council, o lupon na binubuo ng 17 alkalde ng Metro Manila, ang pagpabor na manatili sa Alert Level 2  ang rehiyon hanggang sa katapusan ng Pebrero. Sa ilalim ng Alert Level 2 — ang ikalawang pinakamababang alert level system sa panahon ng COVID-19 pandemic— papayagan ang ilang establisimyento at aktibidad sa 50% capacity indoors para sa mga fully vaccinated adult ( at minors, kahit hindi bakunado), at 70% capacity outdoors. Samantala, sinabi rin ni Nograles na pasok naman sa Alert Level 3 ang mga lugar ng: Sa Alert Level 3, ang ilang establisimyento ay papayagang mag-operate sa 30% indoor venue capacity ngunit para lamang sa mga fully vaccinated people, at 50% outdoor venue capacity basta fully vaccinated ang empleyado. Kabilang ang in-person classes, contact sports, fun fairs, perya, ar casinos sa mga aktibidad at establisimyento na hindi pinapayagan sa Alert Level 3. Ang iba pang lugar na nasa Alert Level 2 mula February 16 hanggang 28 ay ang: Luzon Abra, Apayao, Baguio City, Benguet, Ifugao, Kalinga at Mountain Province sa Cordillera Administrative Region; Dagupan City, Ilocos Norte, Ilocos Sur, La Union at Pangasinan sa Region I; Batanes, City of Santiago, Cagayan, Isabela, Nueva Vizcaya at Quirino sa Region II; Bulacan, Angeles City, Aurora, Bataan, Nueva Ecija, Olongapo City, Pampanga, Tarlac at Zambales sa Region III; Cavite, Rizal, Batangas, Laguna, Lucena City at Quezon Province sa Region IV-A; Marinduque, Occidental Mindoro, Oriental Mindoro, Palawan, Puerto Princesa City at Romblon sa Region IV-B; Albay, Camarines Norte, Camarines Sur, Catanduanes, Masbate, Naga City at Sorsogon sa Region V Visayas Aklan, Antique, Bacolod City, Capiz at Negros Occidental sa Region VI; Cebu City, Lapu-Lapu City, Mandaue City, Bohol, Cebu, Negros Oriental and Siquijor in Region VII; at Ormoc City, Tacloban City, Eastern Samar, Leyte, Northern Samar, Western Samar, Biliran at Southern Leyte sa Region VIII Mindanao City of Isabela, Zamboanga del Sur, Zamboanga del Norte at Zamboanga Sibugay sa Region IX; Bukidnon, Cagayan de Oro City, Camiguin, Iligan City, Lanao del Norte, Misamis Occidental at Misamis Oriental sa Region X; Davao City, Davao del Sur, Davao del Norte at Davao Oriental sa Region XI; General Santos City, North Cotabato, Sarangani at Sultan Kudarat sa Region XII; Surigao del Norte, Surigao del Sur, Agusan del Norte, Agusan del Sur, Butuan City at Dinagat Islands sa Region XIII (CARAGA); at Basilan, Maguindanao, Sulu, Tawi-Tawi, Cotabato City at Lanao del Sur sa Bangsamoro Autonomous Region in Muslim Mindanao. —FRJ, GMA News"
1,"Nasawi ang isang 16-anyos na person with disability (PWD) matapos na matupok ng apoy ang kanilang bahay at katabing vulcanizing shop sa Valenzuela City. Sa ulat ni Nico Waje sa 24 Oras Weekend nitong Sabado, sinabing nangyari ang insidente bandang 3 a.m. nang magliyab ang vulcanizing shop sa Mindanao Avenue sa bahagi ng Barangay Ugong ng nasabing lungsod. Agad kumalat ang apoy dahil puro gulong ang establisimyento, hanggang sa madamay ang bahay ng may-ari na nasa ikalawang palapag, pati ang katabing junk shop. Naiwan sa loob ng kwarto sa ikalawang palapag ang 16-anyos na biktima. ""Kaming tatlo tsaka 'yung bunsong anak tumalon na lang kami sa second floor. 'Yung anak ko sa itaas sa katabi lang din namin na kwarto nandu'n hindi na siya nakalabas,"" sabi ni Marilyn Roman, sabi ng ina ng biktima. ""Wala akong magagawa dahil nagsindihan eh. Tulog kami eh,"" ayon naman sa tatay ng menor de edad. Unang nakakita sa sunog ang tauhan nila sa shop na naka-duty noon. Ayon sa tauhang si Oscar Dichoso, nagsimula sa dingding sa kusina ang apoy. ""Sa taranta ko sumigaw na lang ako nang sumigaw kaya nagising po sina bossing,"" sabi ni Dichoso. Gumamit ng mga metal cutter ang mga bumbero para makuha ang katawan ng biktima. Nagdeklara ng fire out ang mga awtoridad 4:19 ng umaga. Patuloy ang imbestigasyon ng BFP Valenzuela sa sanhi ng apoy at halaga ng mga nasunog pero sinabi ng pamilya Roman na meron silang aabot na P70,000 halaga ng pera at mga alahas. Natupok din ang isang oil tanker. — Jamil Santos/VBL, GMA News"
1,"""Leave now."" Ito ang mensahe ni US President Joe Biden sa kaniyang mga kababayan na nasa Ukraine. Sa harap ito ng tumataas na tensiyon sa pagitan ng nasabing bansa at kalapit nitong Russia. ""American citizens should leave, should leave now,"" sabi ni Biden sa panayam ng NBC News, na iniulat ng Agence France-Presse. ""We're dealing with one of the largest armies in the world. This is a very different situation and things could go crazy quickly,"" dagdag ng presidente ng Amerika. Miyembro ng North Atlantic Treaty Organization (NATO) ang Amerika, kung saan posible ring mapabilang ang Ukraine. Bagay na mahigpit namang tinututulan ng Russia. Nakapuwesto na umano ang daang-libong tropa ang Russia malapit sa border ng Ukraine. ""That's a world war. When Americans and Russians start shooting one another, we're in a very different world,"" ayon kay Biden. Patuloy naman ang pagsisikap ng Western leaders upang maiwasan ang digmaan at resolbahin ang problema sa diplomatikong paraan. Gayunman, posibleng magpataas umano sa tensiyon ang mensahe ni Biden sa mga kababayan nito na umalis na ng Ukraine. ""What I'm hoping is that if (Russian President Vladimir Putin) is foolish enough to go in, he's smart enough not to in fact do anything that would negatively impact American citizens,"" anang lider ng Amerika. Ayon kay Biden, hindi niya na ito dapat sabihin kay Putin, sabay sabi pa na: ""He knows that."" —AFP/FRJ, GMA News"
1,"Nadakip ng mga awtoridad ang dalawang Chinese na miyembro umano ng kidnap for ransom group na dumukot at nang-torture umano sa kababayan nila sa Parañaque City para mapilitang magbigay ng ransom ang mga kaanak ng biktima. Sa ulat ni John Consulta sa 24 Oras nitong Huwebes, mapapanood sa video ng National Bureau of Investigation - National Capital Region (NBI-NCR) ang pagmamakaawa ng isang Chinese national na nakahiga sa kama bago siya pagpapaluin ng isa sa mga suspek. Makalipas ang ilang saglit, makikitang duguan na ang mukha ng biktima. Naitimbre ito sa NBI-NCR kaya sinalakay ng mga operatiba ang hideout ng grupo sa nasabing lungsod. Nadakip ang dalawang Chinese, at narekober ang dalawang baril, isang long firearm, assorted na mga bala at mga posas. ""Mga Chinese national na nagpunta sa ating bansa na nagkukunwari o nagre-represent as legitimate na loan companies. Ang modus nila ay magbibigay agad ng pera at walang collateral. Ang problema, kapag na-default ka sa payment, doon ka na nila, ikukulong at sasaktan para makapagbayad ka,"" sabi ni Jun Dongallo, Regional Director ng NBI-NCR. Matapos nito, ipadadala ng mga suspek ang video ng kanilang pananakit sa mga kamag-anak ng mga biktima, para mapilitan silang magbayad. Nagbabala si Dongallo sa Chinese nationals na nasa bansa, pati na rin ang mga Filipino-Chinese, na huwag basta maniwala sa modus ng grupo. Nahaharap ang mga suspek sa reklamong kidnapping with serious illegal detention at illegal possession of firearms. Sinabi ni NBI Director Eric Distor na magsasagawa sila ng follow-up operation para matukoy ang iba pang kasama ng mga suspek. --Jamil Santos/FRJ, GMA News"
1,"Nakapagtala ng 6,835 na mga bagong kaso ng COVID-19 sa Pilipinas nitong Lunes. Ito na ang ikapitong sunod na araw na hindi umabot sa 10,000 ang bilang ng hawahan. Ayon sa Department of Health (DOH), 6,673 (98%) ng mga bagong kaso ay nangyari noong January 25 hanggang February 7, 2022. Ang mga rehiyon na may pinakamataas na kaso ng hawahan sa nakalipas na dalawang linggo ay ang Metro Manila (949 o 14%), Western Visayas (822 o 12%) at Central Visayas (624 o 9%). Bumaba naman sa 116,720 ang mga aktibong kaso, ayon sa DOH. Sa nasabing bilang, 7,806 ang asymptomatic cases; 103,900 ang mild; 3,184 ang moderate; 1,495 ang severe; at 335 ang critical. Nasa 19.1% ang positivity rate sa bansa mula sa 36,773 na isinagawang test noong February 5, 2022. Mataas pa rin ito sa itinatakdang pamantayan ng World Health Organization na hindi hihigit sa 5 percent. Ayon pa sa DOH, mayroong 16,330 na bagong gumaling, at 12 pasyente ang nadagdag sa bilang ng mga pumanaw. Lahat umano ng laboratoryo ay operational noong February 5, 2022, pero mayroong dalawang hindi nakapagsumite ng datos sa takdang oras.—FRJ, GMA News"
1,"Simula sa Pebrero 10, papayagan nang pumasok sa Pilipinas ang mga dayuhang turista at magnenegosyo. Pero may ilang kondisyon na nakalatag bilang pag-iingat pa rin sa COVID-19 pandemic, ayon sa Malacañang. Nitong Biyernes, sinabi ni acting presidential spokesperson Karlo Nograles, na ang pagpapahintulot sa mga dayuhan na makapasok sa bansa ""for business and tourism purposes"" ay inaprubahan sa Inter-Agency Task Force (IATF) Resolution 160-B. Kabilang sa mga kondisyon ang sumusunod: Ang karadagang rekisito sa mga dayuhang magpupunta sa Pilipinas ay: Babala sa naturang resolusyon, hindi papasukin ng bansa ang mga visa-free foreign nationals na hindi makasusunod sa mga nakasaad na rekisito. ""Once admitted into the country, they are no longer required to observe facility-based quarantine but shall self-monitor for any sign or symptom for seven days with the first day being the date of arrival. However, they are required to report to the LGU of their destination should they manifest any symptoms,"" ayon pa sa resolusyon. —FRJ, GMA News"
1,"Nabisto ng isang guro ang ilang online group na pinagkakakitaan ang assignments ng mga estudyante. Ang guro, palihim na sumali sa isang grupo. Sa ulat ni Dano Tingcungco sa GMA News ""24 Oras"" nitong Miyerkules, sinabi ng Senior High School at college lecturer na itinago sa pangalang ""Dencio,"" na nagsimula siyang magduda nang hindi maipaliwanag ng kaniyang estudyante ang ginawa nito sa thesis defense. Dahil na rin sa ibinigay na impormasyon ng isang estudyante, nalaman na hindi ang estudyante ang nagsulat ng thesis. Kinalaunan, sinabi ni Dencio na umamin din ang naturang estudyante na ibang tao ang nagsulat ng kaniyang theses. Ipinasulat daw muli ni Dencio ang thesis sa estudyante at pumasa naman. Pero naulit daw ang insidente na may estudyante na nagbabayad para may magsulat para sa kanila ng assignment. Dito na nagsimulang tumingin sa social media si Dencio at nakita ang mga online group na nag-aalok ng serbisyo para sa pagsusulat kapalit ng bayad. Palihim daw na sumali sa isang grupo si Dencio para malaman niya kung sino ang mga estudyante na nagpapagawa ng assignment. Ayon kay Education Undersecretary Antonio Diosdado San Antonio, ipinaalam na nila sa Facebook ang naturang kalakaran ng online group for-hire. Walang reaksiyon ang Commission on Higher Education (CHED) sa naturang usapin. --FRJ, GMA News"
1,"Inihayag ng Department of Health nitong Miyerkules na 7,661 ang naitalang mga bagong kaso ng COVID-19 sa bansa. Mas mababa ito sa 9,493 na iniulat nitong Martes. Ayon sa DOH, 5,806 ng mga bagong kaso ay nangyari noong Enero 20 hanggang Pebrero 2, 2022. Ang mga pangunahing rehiyon na may mataas na kaso ng hawahan sa nakalipas na dalawang linggo ay Western Visayas (896 o 15%), sunod ang Metro Manila (873 o 15%) at Calabarzon (694 o 12%). Nasa 160,297 ang mga aktibong kaso o mga pasyenteng ginagamot o nagpapagaling. Mas mababa rin ito sa naitalang 176,053 nitong Martes. Sa 160,297 na aktibong kaso, 5,575 ang asymptomatic cases, 149,829  ang mild cases, 3,056 ang moderate cases, 1,521 ang severe cases at 316 ang critical cases. Samantala, 23,392 pasyente naman ang mga bagong gumaling at 43 ang nadagdag sa bilang ng mga pumanaw. Dalawang laboratoryo ang hindi nakapagsumite ng kanilang datos sa COVID-19 Document Repository System (CDRS).—FRJ, GMA News"
1,"Ilang food delivery riders ang nagpunta sa tanggapan ng Commission on Elections (Comelec) sa Maynila para maghatid ng mga pagkain na inorder umano ni Commissioner Rowena Guanzon. Pero ang mga pagkain, hindi pala inorder ng opisyal o ng kaniyang mga tauhan. Sa ulat ni Manny Vargas sa Super Radyo dzBB nitong Miyerkules, sinabi nito na nasa anim hanggang pitong food delivery riders ang nagpunta sa Palacio del Gobernador, na main office ng Comelec sa Maynila. Sa tweet naman ni GMA News' Tina Panganiban-Perez, sinabing nagkakahalaga ng P5,390 ang mga pagkain na inorder via app na gamit ang pangalan ni Guanzon. Pero itinanggi rin umano ng tanggapan ni Guanzon ang naturang order, na huling araw na ngayon sa kaniyang trabaho matapos maabot ang retirement age. Kamakailan lang, inihayag ng opisyal na miyembro ng 1st Division ng Comelec na pabor para disqualification ang boto niya sa disqualification case laban kay presidential aspirant Bongbong Marcos. Gayunman, hindi pa lumalabas ang resolusyon o desisyon sa kaso na gagawin dapat ni Commissioner Aimee Ferolino. Inakusahan ni Guanzon si Ferolino na sadyang inaantala ang paglabas ng desisyon para hindi maisama ang kaniyang boto laban kay Marcos. Itinanggi naman ni Ferolino ang paratang ni Guanzon at sinabing nais siyang impluwensiyahan ng huli sa paggawa ng desisyon. Ayon kay Guanzon, dapat madiskuwalipika si Marcos dahil sa ""moral turpitude"" kaugnay ng hindi umano pagsusumite ng dating senador ng income tax returns mula 1982 hanggang 1985. Dati na itong itinanggi ng kampo ni Marcos. —FRJ, GMA News"
1,"Huli sa CCTV ang naunsiyaming palit-pera modus ng isang lalaki sa isang tindahan sa Quezon City. Sa ulat ni James Agustin sa Unang Balita nitong Miyerkules, isang bata raw ang nakakita sa ginagawa ng lalaki at nagsumbong sa tindera. Itinanggi na raw ng lalaki na pinalitan niya ang pera pero mabilis siyang umalis nang mabulilyaso at sinabing babalikan na lang ang kaniyang order. Panawagan ng cashier na isang working student sa suspek, ""Kung ako man yung nabiktima niyo, malaki ang babayaran ko. Imbes na pambayad ko ng tuition iyon, ibabayad ko sa na-short ko sana."" ""Sana po ay sumuko ka na po, pagbayaran yung mga kasalanang ginawa mo sa ibang tao,"" dagdag pa niya. Naisumbong na ng may-ari ng tindahan ang insidente sa barangay at pulisya. Tinangka pa raw niyang habulin ang lalaki nang makita ang insidente sa CCTV pero hindi na niya ito inabutan. Iniimbestigahan na ng pulis ang insidente. —KBK, GMA News"
1,"Isang barista sa isang milk tea shop sa Makati City ang nabiktima nitong Sabado ng gabi ng umano'y package scam. Ayon sa ekslusibong ulat ni Mai Bermudez sa Unang Balita ng GMA nitong Lunes, mag-isa lang sa shop sa J.P. Rizal Avenue Extension ang lalaking barista nang may dumating na motorcycle rider. May dalang parcel ang motorcycle rider na naka-address sa may-ari ng shop. Pina-receive ng rider sa barista ang package at hiningi ang bayad na P2,100. Wala ang may-ari na si Pierre de Borja noon at agad nagtiwala ang barista at binayaran ang rider. May ipinakita raw kasing papel ang rider na nakasulat ang buong pangalan ng barista pati na ang may-ari ng shop. Sabi pa raw ng rider ay kausap niya ang may-ari ng shop at sinabi raw nito na tatawagan niya ang barista. Nag-request pa ang rider na kuhanan ng picture ang barista bilang proof of delivery. Pag-alis ng rider ay nag-message ang barista kay de Borja at sinabing dumating na ang package at binayaran na niya ito. Kinabahan si de Borja at sinabing baka scam iyon. Wala raw sticker o bar code ang package. Nang buksan nila ang package, nakita nila na ang laman nito ay mga plastic na bote, isang kaha ng sigarilyo, at isang kahon ng e-cigarettes. Payo ni de Borja sa publiko ay maging alerto dahil marami ang gumagawa ng mga scam ngayon sa hirap ng buhay. —KG, GMA News"
1,"Nasagip ang ilang exotic na hayop tulad ng buwaya, sawa at eagle owl na ilegal na ibinibenta online sa Caloocan City. Sa ulat ni Bam Alegre sa GMA News ""Unang Balita"" nitong Miyerkoles, sinabing kabilang sa exotic animals na nasagip ang isang ball python, Burmese python at saltwater crocodile na stressed na, ayon sa beterinaryo. Kinilala ang suspek na si Axel John Barilo, na nahuli sa buy-bust operation sa lungsod nitong Martes ng gabi, para masagip ang mga exotic na hayop. Kasama rin sa mga nasagip ang isang eagle owl, na ibinibenta ng suspek online. ""Marami-rami pa rin po na mga nanganganib po na mawala na mga hayop katulad nga po ng na-rescue na eagle owl. 'Yung eagle owl medyo nanghihina na po siya at meron po siyang sugat sa pakpak,"" sabi ni Police Chief Master Sergeant Benito Lozano Jr. ng Philippine National Police - Maritime Southern NCR. Tumangging magbigay ng pahayag ang suspek, na nahaharap sa inquest proceedings para sa paglabag ng RA 9147 o Wildlife Resources Conservation and Protection Act. --Jamil Santos/FRJ, GMA News"
1,"Pumalag sa mga pulis at nagbasag ng bote ang isang babae matapos sitahin dahil walang naipakitang vaccination card sa isang checkpoint sa Taguig. Sa ulat ni Ivan Mayrina sa GMA News “24 Oras” nitong Biyernes, ibinalibag pa ng babae ang mikropono ng isang mamamahayag na nasa “no vaccine, no ride” checkpoint. “Bakit, it is my right not to have the vaccine, bakit niyo ako hinahanapan ng vaccine [card],"" giit ng babae. ""Ayaw ko, it is my own will. Wala nga ako, bumili ako ng pagkain, hindi pwede?” Bukod sa babae, dalawa pang lalaki ang hindi pinayagan na makasakay sa public utility vehicles (PUVs) sa checkpoint dahil wala ring vaccine card. Isang shuttle naman ang nakaabang para ihatid sila sa kani-kanilang barangay. Samantala, nilinaw naman ni presidential spokesperson Karlo Nograles na walang inilalabas na vaccination exemption cards. Sa halip, paiigtingin pa ang kampanya sa pagbabakuna tulad ng paglulunsad ng mobile vaccination drive kasama ang Department of Transportation at Metro Manila Development Authority (MMDA). Kabilang dito ang pagkakaroon ng vaccination sites sa PITX terminal, mga estasyon ng tren, pantalan at toll ways. -- FRJ, GMA News"
1,"Umamin ang ama ng walong-taong-gulang na babae na natagpuan sa isang kanal sa Taytay, Rizal, na hinalay at pinatay niya ang kaniyang anak. Ang suspek, kalalaya lang dahil sa kaso sa ilegal na droga. Sa ulat ni Mariz Umali sa GMA News ""24 Oras"" nitong Biyernes, kinilala ang suspek na si Romeo Garcia, ama ni Rona. ""Umamin na po 'yung tatay niya sa nagawa niyang pagkakamali roon sa kaniyang anak. May balon po kasi roon medyo malapit sa kanila. Pinaligo niya po 'yung anak niya roon ng gabi then noong pinabihis niya, sinundan niya sa may CR, pinagsamantalahan niya po 'yung bata,"" sabi ni Police Lieutenant Gremalyn Bernardo, hepe ng Women and Children Protection Desk ng Taytay Police. ""Inamin niya po 'yun kasi nakita rin po namin na may kaunting struggle roon sa katawan ng tatay niya. Hanggang sa nataranta siya, nasakal niya 'yung bata,"" dagdag ni Bernardo. Ayon sa Taytay Police, kalalaya lang ni Garcia noong Disyembre 1 dahil sa kaso ng ilegal na droga. Bago nito, may kakaiba na rin daw na napansin ang mga volunteer tanod sa lugar tungkol sa ama ni Rona. ""May mga ulat din po na nagiging malupit siya sa anak niya. Tsaka based talaga roon sa pagkakakilala namin sa kaniya, hindi talaga [maayos] 'yung isip niya. Kasi nga po alam namin na gumagamit siya,"" sabi ni Janelle Apas, volunteer tanod ng Bgy. Dolores. Linggo ng gabi nang mawala sa kanilang bahay si Rona ng Sitio Tibagan sa Barangay Dolores. Ayon sa ama ng bata, dakong 9:00 pm ay katabi pa raw niyang natulog ang anak. Pero nang magising siya ng 11:00 pm, wala na ang anak. Nitong Huwebes ng hapon, ilang bata ang nakapansin sa masangsang na amoy at nilalangaw sa bahagi ng loob ng kanal. Nang gibain ang bahagi ng kanal, tumambad na ang bangkay ng biktima na may takip sa ulo at walang saplot pang-ibaba. Ang naturang kanal kung saan nakita ang biktima ay katapat lang mismo ng kanilang bahay. Walang halos maisagot ang suspek kundi iyak nang kunan ng pahayag ng GMA News tungkol sa krimen. Nakatakdang isailalim sa autopsy ang bangkay ng bata para matukoy ang tunay na sanhi ng kaniyang pagkamatay. Isasailalim naman sa inquest ang ama ni Rona pagkatapos niyang kunan ng judicial confession. Mahaharap siya sa reklamong rape with homicide. --Jamil Santos/FRJ, GMA News"
1,"Dalawang grupo ng kalalakihan na nagpunta sa magkahiwalay na sabungan sa Laguna at Maynila ang isang linggo nang nawawala. Ang mga awtoridad, hindi pa tiyak kung magkaugnay ang dalawang insidente. Sa ulat ni Emil Sumangil sa GMA News ""24 Oras"" nitong Huwebes, sinabing nagpunta ang magkakaibigan na sina Manny Magbanua, Mark Paul Fernandine, Melbert John Santos at Ferdinand Dizon, sa isang sabungan sa Sta. Cruz, Laguna noong Enero 13. Parang residente ng Tanay, Rizal ang magkakaibigang nawawala. Ayon kay Dianne na kinakasama ni Dizon, nagpaalam daw ang huli na pupunta sa sabungan kasama ang financier na nagngangalang Julius Jovillo, na hindi na rin daw makontak. Nakausap pa raw ni Dianne noong hapon na iyon si Dizon, at nakita ring nagbitaw ng manok sa live feed ng sabungan. Sa kuha ng CCTV footage sa sabungan, nakitang umalis ng lugar ang kaniyang sasakyan pero hindi malinaw kung sila ba ang sakay o sino ang nagpapatakbo. Sa isang kuha rin ng CCTV sa isang barangay, nakitang patungo sa Maynila ang sasakyan. Samantala, Enero 14 naman nang magsabong at mawala rin ang anim katao matapos magpunta sa Manila arena sa Sta. Ana, Manila. Magkakasama umano sa isang Tamaraw FX ang mga nawawalang sina John Claude Inonog, Marlon Baccay, James Baccay, Mark Joseph Velasco, Rondel Cristorum, at Rowel Gomez. Ayon kay Police Lieutenant Wilfredo Fabros Jr., hepe ng CIDG-Manila, nakatanggap ng impormasyon ang kaanak ng isang nawawala na kinuha ang kanilang kaanak at isinakay sa puting van. Hindi pa tukoy ng mga awtoridad ang posibleng dahilan ng pagkawala ng mga biktima. Sinabi ni Fabros na nakita ang Tamaraw FX ng mga biktima na inabandona sa Tanay, Rizal. --FRJ, GMA News"
1,"Sibak sa puwesto ang isang superintendent at limang jail guards sa maximum security compound ng New Bilibid Prison matapos na matakasan sila ng apat na bilanggo noong Enero 17, 2022. Sa ulat ni Emil Sumangil sa Super Radyo dzBB, sinabi ni Bureau of Corrections (BuCor) spokesperson Gabriel Chaclag, na inalis na sa kaniyang puwesto si Superintendent Arnold Guzman. Kabilang sa iniimbestigahan sa nangyaring jail break ang posibilidad ng sabwatan ng ilang jail guards at nakatakas na bilanggo. Kinilala ang mga presong tumakas na sina Pacifico Adlawan, Arwin Bio, Chris Ablas at Drakilou Falcon, na pawang may mga kaso tungkol sa robbery at pagpatay. Sa pagtugis ng mga awtoridad, napatay sina Adlawan at Bio, matapos umanong manlaban. Patuloy namang hinahanap sina Ablas at Falcon. Isang preso rin na malapit na umanong mabuno ang sentensiya o malapit nang lumaya ang namatay matapos barilin ng mga tumakas na preso. Tumanggi umano ang biktima na buksan ang gate kaya siya binaril ng mga kapwa-bilanggo. Tatlong jail guard din ang nasaktan sa nangyaring insidente. — FRJ, GMA News"
1,"Patay ang isang 15-anyos na binatilyo habang sugatan ang 19-anyos niyang kabarkada matapos sumemplang ang kanilang motor nang takasan nila ang isang Comelec checkpoint nitong Miyerkoles sa Quezon City. Sa ulat ni James Agustin sa Unang Balita, inilahad ng pulisya na sisitahin sana nila ang mga binatilyo dahil wala silang suot na mga helmet sa gitna ng Oplan Sita sa bahagi ng Banawe corner Calamba Street. Gayunman, hindi huminto sa checkpoint ang dalawang binatilyo. ""They disobeyed deliberately the Oplan Sita and they sped off instead. However our TMRU (Tactical Motorcycle Riders Units) conducted the chase... The suspects, while being chased, they drew their firearm. Accidentally the firearm dropped,"" sabi ni Police Lieutenant Colonel Tyrone Valenzona, commander ng La Loma Police. Naghabulan ang mga suspek at mga awtoridad hanggang sa C3 Road sa Caloocan, hanggang sa maaksidente ang motorsiklo ng mga binatilyo. Ayon sa 19-anyos na suspek, pinahihinto na niya ang kaniyang kaibigan pero ipinagpatuloy pa rin nito ang pagharurot. ""Ayaw niya na ring pigilan, ayaw na niyang ihinto. Natatakot lang din po kaya niyakap ko na lang din siya. Noong nasa dulo na po, dire-diretso na po kami no'n. Hindi namin akalain 'yung lubak. Doon na po kami tumilapon. Doon na, nagdugo-dugo na 'yung ulo niya,"" anang suspek. Kuwento ng suspek, galing sila sa isa pang kaibigan at pauwi na sa Barangay Tatalon nang madaanan nila ang checkpoint. ""Natakot din po 'yun sir eh, mai-impound 'yung motor niya tapos matiketan,"" sabi ng suspek, na nagtamo ng mga sugat sa kaliwang binti at balikat. Sinabi ng pulisya na may nakuha na isang caliber .38 na baril na inihagis umano ng 19-anyos na suspek sa tabing kalsada sa D. Tuazon, bagay na itinanggi ng binatilyo. Mahaharap ang suspek sa mga reklamong disobedience at illegal possession of firearms in relation to Omnibus Election Code. — Jamil Santos/VBL, GMA News"
1,"Tatlong bilanggo ang tumukas sa maximum security compound ng New Bilibd Prison nitong Lunes. Isa sa kanila, napatay habang tinutugis ng mga awtoridad. Sa ulat ni Mao dela Cruz sa Dobol B TV, sinabi ng Muntinlupa police na tatlong guwardiya at isang bilanggo ang nasugatan sa nangyaring pagpuga. Ang tatlong preso na tumakas ay kinilalang sina Pacifico Adlawan, nakakulong sa kasong frustrated homicide at illegal drugs; Arwin Bio, sa kasong murder at attempted murder; at Drakilou Falcon, sa kasong robbery with homicide. Sa paunang ulat mula sa Muntinlupa Police, sinabing nangyari ang pagtakas dakong 1:20 a..m. Kaagad na nagsagawa ng operasyon ang Bureau of Jail Management and Penology (BJMP) para maaresto ang mga tumakas. Ayon kay BuCor spokesperson Gabriel Chaclag, nabaril at napatay sa naturang operasyon si Adlawan, 49-anyos, mula sa Surigao del Sur. Inabutan umano ng mga awtoridad si Adlawan malapit sa isang creek sa Muntinlupa-Cavite Expressway. ""Our government forces were forced to retaliate and after some time, they neutralized the gunman who was later identified as one of the PDL escapees who bolted the MaxSeCom prison earlier at dawn today,"" ayon sa opisyal. Nakuha umano kay Adlawan ang isang 9mm na baril. — FRJ, GMA News"
1,"Nagbabala ang Bangko Sentral ng Pilipinas (BSP) na maaaring makulong ang mga mahuhuling nag-iimprenta ng imahe at disenyo ng pera katulad ng nagbenta ng sobre na mukhang P1,000. Sa isang pahayag nitong Miyerkules, sinabi ng BSP na lima hanggang 10 taon na pagkakabilanggo ang maaaring ipataw sa mga nag-iimprenta ng imahe ng pera. Alinsunod ito sa, ""Circular No. 829, series of 2014, the act of reproducing the image of any legal tender Philippine currency banknotes, or any part of one, whether in black and white, in color, or combination of colors, without authority or approval from the BSP. “ Ginawa ng BSP ang babala kasunod ng pagkakaaresto ng mga tauhan ng National Bureau of Investigation (NBI), kasama ang BSP Payments and Currency Investigation Group (PCIG), sa nagbebenta ng sobre na may mukha at disenyo ng 1000-Piso New Generation Currency banknote. BASAHIN: Nagbebenta ng sobre na mukhang P1,000-bills, inaresto “The public may be allowed to reproduce images of Philippine banknotes if authorization or approval from the BSP has been secured for educational, historical, numismatic, newsworthy, or other relevant purposes that will maintain, promote, or enhance the integrity and dignity of the Philippine currency,” ayon sa pahayag. “The public may request approval from the BSP to print or reproduce images of Philippine banknotes through the PCIG at email address pcig@bsp.gov.ph,” dagdag nito. — FRJ, GMA News"
1,"Apat na mananaya ang nanalo sa Lotto 6/42 draw nitong Huwebes ng gabi, Enero 6, 2022. Sa website ng Philippine Charity Sweepstakes Office (PCSO), nakasaad na paghahatian nila ang jackpot prize na P42,945,708.20. Ang lumabas na kombinasyon ng mga numero ay: 23-01-09-24-12-07. Wala namang tumama sa kasabay nitong Superlotto 6/49 draw na ang winning number combination ay 26-16-22-08-06-27, at may premyo na P121,338,871.60.--FRJ, GMA News"
1,"Pinirmahan na ni Pangulong Rodrigo Duterte nitong P5.024-trillion national budget para sa 2022. Kasama rito ang P50 bilyon para sa booster shots ng COVID-19 vaccines. ""I want to express my appreciation to the members of Congress for ensuring the timely ratification of the more than P5-trillion national budget,"" pahayag ni Duterte matapos pirmahan ang 2022 General Appropriation Act. ""I also recognize the efforts of our government agencies, our partners in civil society and other public servants who took part in the crafting of this important legislation,"" ayon pa sa pangulo. Sinabi ni Duterte na ang pagpasa ng batas ay sumasalamin sa ""healthy collaboration among all branches of government which is crucial in the attainment of our development goals especially during these trying times."" Disyembre 15 nang ratipikahan ng Senado at Kamara de Representantes ang 2022 GAA, na naglalaman din ng mga probisyon sa patuloy na pagtugon sa problema ng COVID-19 pandemic. Kabilang dito ang paglalaan ng nasa P50 bilyon para sa Special Risk Allowances ng medical frontliners at P50 bilyon para sa booster shots ng COVID-19 vaccines. Nakapaloob din sa 2022 budget ang alokasyon sa COVID-19 Laboratory Network Commodities, Department of Health (DOH) epidemiology and surveillance program; pagbili ng mga gamot, medical suplies at bakuna na aprubado ng Food and Drug Administration, at para sa Health Facilities Enhancement Program ng Department of Health. Sinabi ng Malacañang, na may nakalaan ding pondo para sa  relief at rehabilitation efforts para sa mga sinalanta ng bagyong ""Odette."" ""With a new budget, with the fresh sourcing of funds from the NDRRM (National Disaster Risk Reduction and Management) funds, the fresh sourcing of funds from the 2022 GAA, plus fresh QRF (Quick Response Fund), we will be able to address the need for construction materials of our countrymen worst-hit by Typhoon Odette,"" ayon kay acting presidential spokesperson Karlo Nograles nitong Miyerkules. Una rito, sinabi ni Sen. Sonny Angara, chairman ng Senate committee on finance, na tatlo ang prayoridad sa 2022 budget na kinabibilangan ng empraestruktura, edukasyon at kalusugan, na pinaglaanan ng kabuuang P2 trilyong pondo. Iginiit ng senador ang pagdagdag sa pondo para sa state universities and colleges (SUCs) at mga pampublikong paaralan upang paghandaan ang mga kailangang gawin kaugnay sa posibilidad na pagdaraos ng face-to-face classes sa harap pa rin ng nararanasang pandemic. Umaasa si Angara na magtutuloy-tuloy at madadagdagan pa ang mga paaralan at unibersidad na magdaraos ng face-to-face classes sa susunod na taon. Ikinatuwa naman ni Basilan Representative Mujiv Hataman, na dinoble ng mga mambabatas ang pondong inilaan sa Basilan State College, na mula sa P113.1 milyon ay ginawang P233.8 milyon sa bicameral conference committee. Ngayon taon lang naaprubahan ang Republic Act No. 115544, para gawing Basilan State University ang dating Basilan State College, na makikita sa Isabela City, Basilan. Ayon kay Hataman, makatutulong ang dagdag na pondo para makamit ang BASC ang mga rekisito na itinatakda ng Commission on Higher Education (CHED) tulad ng pagpapasuhay sa mga pasilidad para ganap nang maideklarang state university ang pamantasan. ""Once CHED approves its university status, Basilan State U can then offer more options for higher education. As of now, BASC offers several Bachelor of Science and Arts courses, as well as post-graduate education and some non-diploma programs,"" ayon sa kongresista. --FRJ, GMA News"
1,"Dalawang mananaya ang nanalo ng mahigit P27.8 milyong jackpot prize sa Megalotto 6/45 draw nitong Miyerkules ng gabi, December 29, 2021. Sa website ng Philippine Charity Sweepstakes Office (PCSO), nakasaad na ang lumabas na kombinasyon ng mga numero ay: 18-29-03-25-15-39. Umabot sa P27,879,938.20 ang kabuuang premyo nito. Sa kanilang Facebook page, nakasaad na 37 naman ang nanalo ng second prize ng tig-P32,000 matapos makakuha ng limang numero ng lumabas na kombinasyon. Mayroon namang nanalo ng 3rd na 1,628 para sa halagang tig-P1,000.00 o apat na tamang numero, at 25,837 naman ang nakakuha ng tatlong tamang numero para sa premyong P30.00. Wala namang tumama sa kasabay nitong Grand Lotto 6/55 draw na ang winning number combination ay 34-48-46-03-50-10, at may premyong P45,112,697.00. --FRJ, GMA News"
1,"Ibinasura ng Makati Regional Trial Court ang kaso laban sa ""self-confessed"" drug distributor na si Kerwin Espinosa, at iba pang kapuwa niya akusado sa kaso na may kaugnayan sa umano'y kalakalan ng ilegal na droga. Sa 13-pahinang desisyon, kinatigan ng Makati RTC Branch 64 ang ""demurrer to evidence"" na inihain ng kampo nina Espinosa, Lovely Impal, Wu Tuan Yuan, at pagbasura sa motion to dismiss the demurrer to evidence na inihain ni Marcelo Adorco. Ang kaso ay kaugnay sa umano'y sabwatan ng grupo ni Espinosa sa illegal drug trade. “In this case, the purported participation of Impal, Espinosa, and Yuan in the alleged conspiracy was based solely on Adorco’s recanted testimony, which is not only untrustworthy but also inadmissible for having been obtained in violation of his constitutional right,” ayon sa desisyon. Hindi rin kombinsido ang korte sa testimonya ng mga pulis para patunayan ang alegasyon laban sa grupo ni Espinosa. “The testimonies of the police officers… are not strong enough to show that the Espinosa Group conspired to commit illegal trade or illegal trafficking of dangerous drugs for it is undisputed that the police officers have no personal knowledge of the crime that was allegedly committed,"" ayon sa korte. Una rito, kinasuhan ng Department of Justice sina Espinosa kaugnay sa umano'y illegal drug trade sa Eastern Visayas. Si Espinosa ay anak ni dating Albuera, Leyte mayor Rolando Espinosa Sr., na nasawi sa loob ng kulungan noong 2016 matapos umanong manlaban sa mga pulis. (READ: PNP reiterates vow to uncover truth in Mayor Espinosa’s death) Kasama ang nakatatandang Espinosa sa mga lokal na opisyal na nasa listahan ni Pangulong Rodrigo Duterte na sangkot umano sa ilegal na droga. Naaresto ang nakababatang Espinosa sa Abu Dhabi noong Nobyembre 2016, at sinasabi ng PNP-AIDG na umamin umano ito sa pagkakasangkot sa kalakalan ng ilegal na droga.—FRJ, GMA News"
1,"Humihingi ng hustisya ang pamilya ng dalawang babaeng biktima ng hit-and-run ng isang van sa Aurora Boulevard, Pasay City nitong madaling araw ng Sabado, Araw ng Pasko. Ayon sa ulat ni Mai Bermudez sa 24 Oras nitong Linggo, magkahiwalay na naglalakad ang dalawang babae nang biglang may humarurot na van at nahagip sila. Tatlong tao naman ang nasaktan sa insidente. Sabi ni Gina Calatay, lola ng biktimang si Mariel Magtunaw, 19, nais niyang pagbayarin ang driver na hanggang ngayon ay tinutugis pa rin ng mga pulis. ""Sana makonsensya ka. Sumuko ka na para mabigyan hustisya apo namin. Bata pa 'yong pinatay mo,"" ani Calatay. Naulila rin ng 52-anyos na si Imelda Cupo ang kaniyang tatlong anak na nangakong magsasampa ng kaso laban sa suspek. Posibleng maharap ang driver sa kasong reckless imprudence resulting in multiple homicide, reckless imprudence resulting in multiple physical injuries, at damage to property. — Ma. Angelica Garcia/BM, GMA News"
1,"Nakitaan ng Omicron coronavirus variant ang isang Pinoy at isang Nigerian na galing sa ibang bansa at dumating sa Pilipinas, ayon sa Department of Health (DOH) nitong Miyerkules. Ayon sa DOH, 48-anyos na lalaki ang Pinoy na galing sa Japan. Dumating siya sa bansa noong December 1 via Philippine Airlines flight number PR 0427. Samantala, 37-anyos na lalaki naman ang Nigerian na mula sa kanilang bansa at dumating sa Pilipinas noong November 30 via Oman Air with flight number WY 843. Sa ipinadalang mensahe sa mga mamamahayag, sinabi ni Health Undersecretary Maria Rosario Vergeire, na fully vaccinated laban sa COVID-19 ang isa sa dalawa. Parehong nasa isolation facility ang dalawa na pinamamahalaan ng Bureau of Quarantine, ayon sa DOH. Sinabi rin ng DOH na ang dalawang kaso ay nakita sa 48 samples na kinabibilangan ng 21 returning overseas Filipinos (ROFs), isang foreign national, at 26 na local cases mula sa mga lugar na case clusters. Kinuha ang sample ng ROF noong December 5. Dalawang matapos nito, nagpositibo siya sa COVID-19 at dinala agad sa isolation facility. ""He is currently asymptomatic but had symptoms of colds and cough upon arrival,"" ayon sa DOH. Samantala, ang sample mula sa Nigerian ay kinuha noong December 6 at lumitaw na positibo noong December 7. Asymptomatic umano ang dayuhan at inilagay sa quarantine facility. ""The DOH is determining possible close contacts among co-passengers during the flights of these two cases,” ayon sa pahayag ng DOH. Aalamin din ng DOH ang test results at health status ng lahat ng pasahero na nakasabay ng dalawa. Pinayuhan ang mga pasahero na nakasabay ng dalawa na makipag-ugnayan sa DOH COVID-19 Hotlines na (02) 8942 6843 o 1555, o sa lokal na pamahalaan na kinaroroonan nila at ipagbigay-alam ang lagay ng kanilang kalusugan. ""With the detection of the imported cases of Omicron variant, the Department also urges everyone to adhere to the minimum public standards,"" ayon sa DOH. ""Moreover, this holiday season, the public should avoid holding mass gatherings to curb the transmission of COVID-19. The DOH also urges those unvaccinated to get vaccinated,"" dagdag nito. --FRJ, GMA News"
1,"Inihayag ng Samar Police Provincial Office (PPO) nitong Huwebes na bubuo sila ng special investigation task group na tututok sa kaso ng mamamahayag na si Jess Malabanan na binaril at napatay sa kaniyang tindahan sa Calbayog City. “Ongoing po ang investigation and SITG Malabanan will be created to focus on the investigation on the killing of journalist Jesus Malabanan in Calbayog City,” ayon kay Samar PPO’s public information office chief Police Lieutenant Aileen Velarde. Sinabi naman ni Justice Secretary Menardo Guevarra, na aatasan niya Presidential Task Force on Media Security (PTFoMS) na alamin ang nangyaring “violent incident” sa lalong madaling panahon. “If it’s work-related, we’ll do a parallel investigation,” sabi ni Guevarra, chairperson ng PTFoMS. Kinondena rin ni Police Regional Office 8 director Police Brigadier General Bernardo Cabagnot, ang nangyaring krimen at nanawagan sa publiko na tulungan sila sa ginagawang imbestigasyon. “Ang pangyayaring ito’y lubos ikinalulungkot ng PRO8,” sabi ni Cabagnot sa inilabas na pahayag. Binaril at pinatay si Malabanan, correspondent ng Manila Standard, nitong Miyerkules ng gabi habang nanonood ng telebisyon sa kaniyang tindahan sa Barangay San Joaquin Tumakas ang mga salarin sakay ng motorsiklo. Nagtamo ng tama ng bala sa ulo si Malabanan na idineklarang dead on arrival nang dalhin sa ospital. “Initial verification by PTFoMS from the victim’s close friends and colleagues indicated that he had no known enemies and was not a hard-hitting journalist,” ayon sa inilabas na pahayag ng task force. “PTFoMS has also learned that Malabanan was planning to stay for good in Samar to focus on his farm business,” dagdag pa sa pahayag. Ayon pa sa PTFoMs, humingi ng tulong sa kanila si Malabanan noong 2017 at binigyan siya ng police escort. — FRJ, GMA News"
1,"Nawalan ng cellphone ang ilang kabataan matapos itong hablutin ng riding-in-tandem ang habang nagti-Tiktok sila sa tabing-kalsada sa Caloocan City. Ang insidente, nasapul sa CCTV. Sa ulat ni Bam Alegre sa GMA News ""24 Oras"" nitong Miyerkoles, makikita sa CCTV ang pagtayo ng isang batang babae na tila sumasayaw, habang nagti-Tiktok silang magkakaibigan pasado 6 p.m. ng Lunes sa Bgy. 172 sa nasabing siyudad. Ilang saglit pa, nakunan ang pagdating ng riding-in-tandem na dalawang lalaki. Nagtatakbo ang batang babae kasama ang mga kalaro matapos tangayin ang kaniyang cellphone ng mga suspek. Hindi pa natapos ang mga suspek nang tangayin din nila ang cellphone ng isang binatilyo. Natulala na lamang ang bata matapos tumakas ang mga salarin. ""Na-trauma po ako. Hinawakan po ako rito tapos dahan-dahan pong kinuha 'yung cellphone ko,"" sabi ng batang babaeng ninakawan. ""Hindi po ako nakagalaw, nagdilim po 'yung paningin ko. Huwag daw po akong sisigaw, babarilin daw po nila ako,"" sabi naman ng binatilyong ninakawan. Dagdag-problema pa sa mga bata ang pagkawala ng kanilang cellphone dahil naroon ang kanilang module sa paaralan. Ipinagbigay-alam na ng mga biktima ang insidente sa mga opisyal ng barangay. Sinabi ng mga awtoridad sa lugar na lagi silang may mga rumurondang tanod.-- Jamil Santos/FRJ, GMA News"
1,"Bumaba sa 17,796 ang mga aktibong kaso ng COVID-19 sa Pilipinas kasunod ng mababang bilang ng mga bagong kaso ng virus na umabot lang sa 975 nitong Huwebes. Ayon sa Department of Health, sa nasabing bilang ng active cases o mga pasyenteng ginagamot at nagpapagaling pa, 52.7% ang mild cases, 5.4% ang asymptomatic, 14.4% ang severe, at 6% naman ang kritikal ang kalagayan. Habang 1,029 na pasyente pa ang gumaling, at 193 naman ang nadagdag sa bilang ng mga pumanaw. Naitala sa 2.8% ang positivity rate sa 38,961 katao na isinailalim sa COVID-19 tests. Mayroon namang 181 na kaso na unang naitalang gumaling, ang inilipat sa listahan ng mga pumanaw matapos ang final validation. Sinabi rin ng DOH na mayroong dalawang laboratoryo ang hindi operational noong November 23, at tatlong laboratoryo ang hindi nakapagsumite ng datos sa takdang oras.—FRJ, GMA News"
1,"Sinimulan na ng mga bansang Denmank, France, at  Greece ang kani-kanilang pagsalubong sa holiday season 2021 sa pamamagitan ng pagpapailaw ng makukulay na pailaw, at Christmas trees. Sa video ng Reuters sa Twitter nitong Huwebes, November 25, 2021, ipinakitang inilawan sa Copenhagen, Denmark ang kinilang Christmas tree noong November 20. Inilawan naman ng Athens, Greece ang kanilang Christmas tree noong November 23. Samantala, pinailawan naman ng Paris France ang kanilang ""festive lights"" noong November 21. Copenhagen, Paris and Athens put up festive lights and Christmas trees to mark the beginning of the holiday season ???? pic.twitter.com/N8vqVCSEU6  —LBG, GMA News"
1,"Sinimulan na ng pamahalaan ang pamamahagi ng fuel subsidy para sa mga tsuper ng jeepney na layuning maibsan ang pasanin ng mga tsuper sa mahal na presyo ng produktong petrolyo. May kabuuang P1 bilyon ang naturang programa na magkakaloob ng P7,200 ayuda sa bawat tsuper. “According to Landbank, as of yesterday, they were able to credit the amount of P7,200 to 78,000 beneficiaries,” ayon kay Land Transportation Franchising and Regulatory Board National Capital Region (LTFRB-NCR) director Zona Tamayo, sa virtual launch ng Fuel Subsidy Program nitong Miyerkules. Nitong huling bahagi ng Oktubre, inaprubahan ng Development Budget Coordination Committee (DBCC) ang pagpapalabas ng P1 bilyon sa LTFRB para sa pinansiyal na tulong sa public utility vehicle (PUV) drivers. Gayunman, nilinaw ng LTFRB na ang fuel subsidy program ay para lamang sa mga PUJ driver dahil sila ang may pinakamalawak ang nasasakupan pagdating sa pampublikong transportasyon. Ayon kay Tamayo, dapat suriin ng mga tsuper na mayroon nang Pantawid Pasada Program cards ang kanilang account balance sa ATM ng Landbank, at alamin kung naipasok na ang nasabing halaga sa kanilang card. Sa mga benepisasyong wala pang fuel cards, sinabi ng opisyal na kailangan silang pumunta sa kanilang LTFRB regional offices para makakuha. “Para malaman ang schedule kung kailan sila pupunta sa designated Landbank branch nila to get their cards,” ayon kay Tamayo. Sinabi ng LTFRB, na mahigit 136,000 valid franchise holders ng PUJs sa buong bansa ang makikinabang sa Pantawid Pasada Fuel Program. One-time o isang beses lang ipagkakaloob ang P7,200 na fuel subsidy ngayong taon. Ang Pantawid Pasada Fuel card ay magagamit sa mga participating petroleum retail outlets o  gasoline stations na may nakalagay na “Pantawid Pasada Card Accepted Here.” Babala naman ng LTFRB, aalisin sa programa ang mga tsuper na mabibistong ginamit ang fuel card sa pagbili ng ibang produkto maliban sa produktong petrolyo.-- FRJ, GMA News"
1,"Arestado ang dalawang menor de edad na suspek sa carnapping. Magkasunod silang inaresto sa Quezon City at Caloocan City, ayon sa ulat sa Unang Balita ng GMA News nitong Lunes. Ang isa ay 17-anyos na lalaki habang ang isa naman ay 16-anyos na babae. Naaresto sila ng mga awtoridad matapos may ma-carnap na van sa Quezon City. Nabawi sa mga suspek ang ilang sasakyan, mga susi, at isang baril. Ayon naman sa mga suspek, hindi sa kanila ang baril. Sinabi rin ng mga suspek na trip-trip lang ng barkada ang pagkuha nila ng mga sasakyan. Iniiwan din daw nila ito kapag ubos na ang gasolina. Dadalhin sa Department of Social Welfare and Development ang mga suspek. Samantala, tinutugis naman ng mga awtoridad ang kanilang mga kasamahan. —KG, GMA News"
1,"Dalawang suspek ang tiklo ng pulisya nitong Linggo sa magkaibang kaso na pag-gahasa umano sa mga menor de edad nilang kamag-anak. Sa ulat ni Emil Sumangil sa “24 Oras Weekend,” isa rito ay isang ama na nang-gahasa at nabuntis umano ang sariling 12-anyos na anak. Siya ay inaresto ng Eastern Police District (EPD) sa kasong rape at child abuse. “Matagal-tagal din siyang nagtago sa iba ibang lugar from NCR and other provinces pero may nakapag-tip sa atin na bumalik siya kagabi at do’n na-tiyempuhan ng ating mga operatiba,” ani Eastern Police District Police Brigadier Geneneral Orlando Yebra. Sumasailalim ngayon sa counseling and biktima at tumangging magbigay ng panayam ang suspek. Sa kabilang dako, isang lalake ang arestado sa Cavite dahil sa dalawang counts ng statutory rape sa sariling umano nitong pamangkin na 4-anyos. Inaresto ng Criminal Investigation and Detection Group (CIDG) ang suspek na most wanted sa Cavite sa bisa ng arrest warrant. “Ang insidenteng ito ay nangyari pa since February 23, 2006. So if you will just imagine, the suspect has been into hiding for 16 years in three different locations,” sabi ni CIDG Cavite Provincial Officer Plt. Col. Benedict Poblete. (Kung iisipin ninyo ay ang suspek ay nagtatago na sa loob ng 16 na taon sa loob ng tatlong magkakaibang lugar.) Sabi ng suspek sa isang panayam na nagsisi raw siya kaya siya nasa bilangguan ngayon. — Giselle Ombay/DVM, GMA News"
1,"Inihayag ng kampo ni dating senator at presidential aspirant Ferdinand “Bongbong” Marcos Jr., na mataas ang respeto ng kanilang pambato sa panguluhang halalan kay Pangulong Rodrigo Duterte. “We don’t feel alluded to,” sabi sa panayam sa radyo nitong Biyernes ni Atty. Vic Rodriguez, tapagsalita ni Marcos, tungkol sa alegasyon ni Duterte na may isang kandidatong anak ng mayaman na gumagamit ng cocaine. Ayon pa sa pangulo sa kaniyang talumpati sa Mindoro nitong Huwebes, walang nagawa ang naturang kandidato na hindi niya pinangalanan, atkinakasangkapan lang umano ang pangalan ng ama. Sinabi ni Rodriguez, na mataas ang respeto ni Marcos kay Duterte. “We only have the highest respect, paggalang at pagkilala sa presidente,” saad ng tagapagsalita. Si Marcos ay anak ni dating Pangulong Ferdinand Marcos, at magiging running-mate ni Davao City Mayor Sara Duterte, na anak ni Pres. Duterte. Tinawag din ng nakatatandang Duterte ang pinapasaringan niyang presidential aspirant na ""weak leader."" “He is a very weak leader ang character niyan… except for the name. Ang tatay. Pero siya? Anong ginawa niya? He might win hands down, okay. If that's what the Filipino wants, go ahead. Basta alam ninyo,"" paalala ng pangulo. Suportado ni Duterte sa panguluhang halalan ang kaniyang longtime aide na si presidential aspirant Sen. Christopher Lawrence ""Bong"" Go. Ang iba pang aspiranteng tatakbo sa pagkapangulo ay sina Vice President Leni Robredo, Sen. Panfilo Lacson, Sen. Manny Pacquiao, Manila Mayor Isko Moreno, dating Sen. Ferdinand ""Bongbong"" Marcos Jr., labor leader Leody De Guzman, at Army General Antonio Parlade Jr.--FRJ, GMA News"
1,"Arestado sa Pasay City ang isang Israeli national na chief operations officer (COO) ng isang call center sa Metro Manila dahil sa pagkakasangkot umano sa crypto investment fraud sa Germany. Ayon sa ulat ni John Consulta sa Unang Balita nitong Biyernes, inaresto ng Bureau of Immigration Fugitive Search Unit ang suspek na si Levy Kfir sa isang restaurant sa Pasay City. Napagtanto na mayroong warrant of arrest sa Europe at INTERPOL notice ang suspek dahil sa pagkakasangkot sa crypto investment fraud na bumiktima umano ng 200 German nationals. Ayon sa hepe ng Bureau of Immigration ng Fugutive Search Unit na si Rendel Sy, kumita ang kumpanya ng suspek ng halos P400 milyon dahil sa nasabing investment scams. --Sherylin Untalan/KBK, GMA News"
1,"Arestado ang isang lalaki sa Maynila dahil sa pang-aabuso umano sa 13-anyos niyang pinsan, ayon sa ulat ni Jonathan Andal sa Unang Balita. Ayon sa ulat, hindi na pumalag ang suspek nang silbihan siya ng warrant of arrest ng Sta. Mesa Police nitong Huwebes, November 18, 2021. Kagagaling lang daw ng suspek sa arraignment kaya alam niyang pinaaaresto siya ng korte para sa kasong rape at child abuse. Ikinuwento ng biktima sa pulisya na limang beses na siyang minolestya ng kanyang pinsan. Giit ng akusado, hindi totoo ang paratang sa kanya ng biktima at umano’y galit lamang ang mga ito sa kanyang pamilya. —Sherylin Untalan/LBG, GMA News"
1,"Dalawang bangka ng Pilipinas na magdadala ng supply sa mga sundalong nagbabantay sa Ayungin Shoal ang hinarang at binomba ng tubig ng Chinese Coast Guard vessels noong Martes, ayon kay Foreign Affairs Secretary Teodoro Locsin Jr., nitong Huwebes. Batay sa ulat mula sa Western Command ng Armed Forces of the Philippines, sinabi ni Locsin na ang mga sasakyang pandagat ng Pilipinas ay may dalang mga pagkain para sa mga sundalong nasa Ayungin Shoal, o Second Thomas Shoal. Dahil sa ginawa ng mga Tsino, napilitang umatras ang dalawang bangka ng Pilipinas, ayon sa kalihim. Dahil sa insidente, sinabi ni Locsin na ipinarating niya ""in the strongest terms"" kay Chinese Ambassador to the Philippines Huang Xilian at sa kaniyang Chinese counterpart sa Beijing, na kinokondena, galit at ipinoprotesta ng Pilipinas ang ginawa ng kanilang Chinese coast guard. ""I reminded China that a public vessel is covered by the Philippines-United States Mutual Defense Treaty,"" ayon pa kay Locsin. Sinabi ni Locsin na ang Ayungin Shoal ay bahagi ng Kalayaan Island Group (KIG), na sakop ng exclusive economic zone at continental shelf ng Pilipinas. ""The acts of the Chinese Coast Guard vessels are illegal. China has no law enforcement rights in and around these areas. They must take heed and back off,"" giit niya. ""The Philippines will continue to provide supplies to our troops in Ayungin Shoal,"" sabi pa ng kalihim. ""We do not ask permission to do what we need to do in our territory."" 1 oras na binomba ng tubig Sa hiwalay na panayam, sinabi ni National Security Adviser Hermogenes Esperon Jr., na isang oras tumagal ang ginawang pambobomba ng tubig ng mga barko ng Tsino sa mas maliit na sasakyang pandagat ng Pilipinas. Idinagdag ni Esperon, pinuno ng National Task Force on West Philippine Sea, na namonitor nila kamakailan ang 19 Chinese maritime militia ships sa Ayungin Shoal, na tinawag niyang ""unusual."" ""Unusual yung presence nila sa Ayungin. There were about... usual diyan mga dalawang Chinese maritime militia lang pero for the last week merong 19,"" paliwanag niya. Bilang reaksiyon sa insidente, sinabi ni acting presidential spokesperson Karlo Nograles na, ""the Philippines will continue to assert our sovereignty, sovereign rights, and jurisdiction over our territory."" Hindi ito ang unang pagkakataon na hinarang ng mga barko ng Tsina at binomba ng tubig ang grupong magdadala ng supply sa mga sundalo sa Ayungin Shoal. --FRJ, GMA News"
1,"Inihayag ni Davao City Mayor Sara Duterte ang suporta kay presidential aspirations at dating senador Ferdinand ""Bongbong"" Marcos Jr. Si Sara ay tatakbong bise presidente sa ilalim ng partidong Lakas-CMD. Nang ihain ng alkalde ang kaniyang certificate of candidacy (COC) nitong Lunes, naglabas ng pahayag si Marcos na kukunin ng kaniyang partido na Partido Federal ng Pilipinas, ang alkalde bilang kaniyang running-mate sa Eleksyon 2022. ""Ang aking partido ay nakipag-alyansa at humingi ng suporta para kay Bongbong Marcos at para sa akin matapos kong tanggapin ang inyong hamon at panawagan,"" pahayag ni Sara sa video message nitong Martes. Sinabi rin ng alkalde na tinanggihan ng partido ng kaniyang amang si Pangulong Rodrigo Duterte, na PDP-Laban, ang hinihingi niyang suporta. Gayunman, nauunawaan daw niya ang desisyon ng partido. ""Pero gusto ko lamang na linawin - walang pangalan na sinisira o dinudungisan, walang sinasagasaan, walang inaagrabyado, inaaway, pinapaiyak o inaapi,"" anang alkalde. Inihayag din ni Lakas-CMD president at House Majority leader Martin Romualdez, na susuportahan ng kanilang partido si Marcos, na kaniyang pinsan. Nais din ni Romualdez na isama sa kanilang senatorial ticket si Pangulong Duterte, na naghain ng COC para kumandidatong senador. ""With President Duterte’s filing of candidacy for senator in 2022 election, it will be my honor, as Lakas-CMD President, to nominate his name for inclusion in the list of senatorial candidates to be adopted by the party,"" anang kongresista. ""The National Executive Committee of Lakas-CMD is currently formalizing the list of 12 senatorial candidates to be supported by the party in the 2022 elections, and will make formal announcement on this the soonest time possible,"" dagdag niya. --FRJ, GMA News"
1,"Tatlong bangkay, kabilang ang isang nakaupong lokal na opisyal, ang nakitang patay sa inuupahang establisimyento ng dating whistleblower na si Peter Joemel ""Bikoy"" Advincula sa Daraga, Albay. Ayon sa pulisya, isa sa mga biktima ay si Helen Advincula Garay, 53-anyos,  kasalukuyang municipal councilor sa Donsol, Sorsogon. Ang dalawa pang biktima ay sina Karren Averilla, 44, at Xavier Alim Mirasol, 61, kapuwa tatakbong konsehal sa Donsol sa darating na halalan. Personal na nagtungo umano sa Daraga Municipal Police Station sina Advincula at ang kaniyang partner, para i-report ang mga nakitang biktima sa inuupahan niyang establisimyento. Nakumpirma naman ang ini-report ni Advincula nang magpunta sa lugar ang mga pulis. Pero naging suspek si Advincula sa pangyayari nang magpunta sa himpilan ng pulisya ang isang Lalaine Herrera, para magsumbong na tinangka raw siyang dukutin ng dating whistleblower. Ayon kay Herrera, sinundo siya ni Advincula noong Huwebes para dalhin sa isang pagpupulong. Pero naghinala raw siya nang mag-isa lang siya sa sasakyan -- na asul na Toyota Vios na plate number ABQ 6285 -- kaya tumakas siya at nagpunta sa pulisya. Nag-""flash alarm"" na ang mga pulisya tungkol sa naturang sasakyan, habang nasa kostudiya ng mga awtoridad sa Daraga si Advincula. ""Patuloy ang pag-usad na ating imbestigasyon kaugnay ng krimeng ito. Nagpalabas na rin ako ng direktiba sa Chief of Police ng Daraga MPS na tutukan ang isyung ito at tingnan ang bawat angulo upang agad na maresolba ang insidente,"" pangako ni Bicol police chief Police General Jonnel Estomo. Unang gumawa ng ingay sa media si Advincula nang magpakilala siya na siya si ""Bikoy,"" ang misteryosong tao sa likod ng viral video na nag-ugnay sa pamilya Duterte sa umano'y kalakaran ng ilegal na droga sa bansa. Binawi ni Advincula kinalaunan ang mga alegasyon at itinuro ang oposisyong Liberal Party (LP) na nag-utos umano sa kaniya--bagay na itinanggi naman ng mga lider ng partido. Pansamantala siyang nakalalaya matapos na magpiyansa sa kasong perjury dahil sa mga maling pahayag niya na ilang abogado umano na may kaugnayan sa oposisyon ang sangkot sa ouster plot laban kay Pangulong Rodrigo Duterte.—FRJ, GMA New"
1,"Sinabi ni Senador Sonny Angara na walang record sa Bureau of Customs ang dalawang mamahaling sasakyan ng dalawang opisyal ng kontrobersiyal na Pharmally Pharmaceutical Corporation. Inihayag ito ni Angara nitong Miyerkules sa deliberasyon ng Senado sa panukalang 2022 national budget, makaraang alamin ni Senador Richard Gordon kung mayroon impormasyon ang BOC tungkol sa mga mamahaling sasakyan ng mga opisyal ng Pharmally. “We’ve actually received some information already from Commissioner [Rey] Guerrero…I think you wrote to him also regarding the vehicles involving some of the personalities of the Blue Ribbon,” ayon kay Angara. “According to him, all of the vehicles have appeared in their records as having gone through the process, the legal processes and the payment of taxes and duties except for the 2021 Porsche 911 Turbo S and the 2021 Lexus RCF,” patuloy ng senador. Noong September 17 hearing, sinabi ni Gordon na kumuha si Pharmally corporate secretary Mohit Dargani ng Porsche 911 Turbo S, habang Lexus RCF naman sa director ng kompanya na si Linconn Ong. Iniimbestigahan ng Senate blue ribbon committee na pinamumunuan ni Gordon, ang Pharmally dahil sa nakuha nitong bilyon-bilyong halaga ng kontrata sa gobyerno tungkol COVID-19 supplies, na umano'y overpriced. Sa naturang mga pagdinig, nanindigan ang mga opisyal ng Pharmally na walang iregularidad sa kanilang transaksyon. Kasabay nito, sinabi ni Angara na nagpalabas ng kautusan si Bureau Internal Revenue Commissioner Cesar Dulay, para magsagawa ng audit sa binayarang buwis ng mga tao at kompanyang iniimbestigahan ng komite ni Gordon. “And also [the] commissioner has also given us a copy of this his internal memo to at least 11 regional directors of the BIR and attention to at least 20 revenue district officers for the conduct of an audit investigation for taxable years 2019 and 2020 with the list of the taxpayers to assess their potential liabilities and any potential penalties that could be levied,"" ayon kay Angara. Pero tutol si Senate Minority Leader Franklin Drilon na ang mga regional department ng BIR ang magsasagawa ng imbestigasyon. “We are surprised by that, can we have a special tax audit of these companies since these are very substantial amounts and alam niyo po pag binigay mo na sa regional offices ito wala nang mangyayari,” ayon kay Drilon, na mas gusto na bumuo ng special team ang head office ng BIR para sa isasagawang audit. --FRJ, GMA News"
1,"Bukas ang businessman na si Ramon Ang sa posibilidad na ibenta muli sa gobyerno ang Petron. Sinabi ito ni Ang, presidente at chief executive officer ng Petron Corporation, nitong Lunes sa briefing ng House ways and means committee ukol sa pag-monitor ng presyo ng mga produktong petrolyo at sa mga proposal na isuspinde o bawasan ang excise tax sa fuel. Ani Ang, puwede raw niyang ibenta ang Petron sa gobyerno ""anytime"" at bayaran na lang siya ""at market valuation"" sa susunod na limang taon. ""'Yung sina-suggest na bilhin ng gobyerno 'yung Petron, privatization, anytime po. Puwede ko pa ipautang sa Philippine government. Bilhin ninyo ito ng over five years to pay. Ano ho 'yan, I swear kung gusto ng gobyerno bilhin, handa niyo na, sabihin niyo na, bebenta ko kaagad sa inyo. Pagawaan niyo na ng valuation immediately, walang arte-arte,"" sabi ni Ang sa mga kongresista. ""Kung sa tingin ninyo jackpot 'yung negosyong 'yan, let the government buy it. Market valuation 'yan. 'Di ko kailangan tubuan ang gobyerno,"" dagdag niya. Dating pagmamay-ari ng gobyerno ang Petron Corporation. Sa House Bill 244, ang panukalang batas na isinumite nina Bayan Muna party-list Representatives Carlos Zarate, Ferdinand Gaite at Eufemia Cullamat, nakasaad ang re-nationalization ng Petron Corporation. Dahil daw sa privatization, liberalization, at deregulation ng oil industry, nahayaan na tumaas nang tumaas ang presyo ng mga produktong petrolyo. Kung maipapasa ang kanilang panukalang batas, masisiguro ang tamang presyo ng mga produktong petrolyo, saad ng mga may-akda nito. ""This bill requires, as an imperative for an urgent and long-term response to the looming crisis, the renationalization of Petron Corporation, so that the valuable government asset can truly fulfill the responsibility of the State to ensure public welfare through fair and regulated prices,"" saad sa panukalang batas na isinumite nila noon pang 2019. Samantala, may mga bill at resolusyon nang ipinasa na nagpapataw ng suspensyon o pagbawas ng excise tax sa mga produktong petrolyo bilang tugon sa patuloy na pagtaas ng presyo ng mga ito. Sa House Bill 10438 na isinumite ni Albay Representative Joey Salceda, nakasaad ang pagbawas ng excise tax sa mga produktong petrolyo mula Disyembre 1, 2021 hanggang Hunyo 1, 2022 dahil ang patuloy na pagtaas ng presyo ng mga ito ay makakaapekto raw sa economic recovery at price stabilization. Samantala, hinimok naman ni Deputy Speaker at Cagayan de Oro City Representative Rufus Rodriguez ang House of Representatives na ipasa na nitong linggong ito ang kanyang panukalang isuspinde ang excise tax sa mga produktong petrolyo. Sa kanyang panukalang House Bill No. 10246, isususpinde ng apat na taon ang excise taxes sa mga produktong petrolyo na ipinataw base sa Section 43 ng Republic Act No. 10963, o ang Tax Reform Acceleration and Inclusion (TRAIN) Law. ""The Speaker wants the proposed tax reduction approved immediately or as soon as possible. So let’s do it before the week is over, on the first week of our resumption of session,"" ani Rodriguez sa isang statement. Matapos ang sunod-sunod na pagtaas ng presyo ng produktong petrolyo, inaasahan namang bababa nitong linggong ito ang presyo ng mga ito. —ulat ni Anna Felicia Bajo/KG, GMA News"
1,"Nasabat ng mga awtoridad ang mahigit P300,000 halaga ng iligal na droga sa dalawa umanong tulak sa Navotas City, ayon sa ulat ni Darlene Cay sa Unang Balita. Nagtangka pa raw tumakas ang dalawang suspek nang huhulihin na sila ng pulis 11 p.m. nitong Huwebes ng gabi sa Brgy. NBBS, Kaunlaran, sa Navotas City. Kinilala ang mga suspek na sina Andrew Guevarra at Dexter Luyon. Nakuha sa kanila ang mahigit P300,000 halaga ng pinaghihinalaang shabu, isang baril at mga bala. Ayon sa pulisya, umiikot ang mga suspek sa Metro Manila para magbagsak ng droga. Tumanggi namang humarap sa camera ang mga suspek pero iginiit nila na hindi sila tulak ng droga. Mahaharap ang dalawa sa reklamong paglabag sa Comprehensive Dangerous Drugs Act of 2002. —Sherylin Untalan/KBK, GMA News"
1,"Hindi na isusulong nina presidential aspirant Senator Panfilo Lacson at kaniyang running mate na si Senate President Vicente Sotto III, ang pagbuhay sa death penalty sa bansa. Sa virtual presscon, sinabi ni Lacson na nagbago ang posisyon niya sa dealth penalty matapos mapanood ang drama movie na ""The Life of David Gale."" Ang pelikula ay tungkol sa isang lalaki na inakusahan ng rape at sinentensiyahan ng kamatayan. Pero sa huli ay lumitaw na wala siyang kasalanan. Ayon kay Lacson, napagtanto niya na mas mahalagang sagipin ang buhay ng isang tao kaysa bitayin ang isang nagkasala. ""Namulat 'yung aking kaisipan na mas importante na ma-save 'yung buhay ng isang inosente na na-convict kaysa doon sa mag-execute tayo ng talagang convicted at talagang napatunayang nagkasala,"" paliwanag ng senador. ""Noong tinimbang ko 'yun, sa tingin ko mas matimbang ma-save 'yung buhay ng wrongly-convicted. So nagbago ang aking pananaw, kaya wi-withdraw ko ang aking finile na bill kung nandiyan pa 'yan,"" dagdag niya. Taong 2019 nang ihain ni Lacson ang Senate Bill 27 na ibalik ang parusang kamatayan dahil sa dumadaming kaso ng karumal-dumal na krimen. Sinabi naman ni Sotto na may katwiran ang posisyon ang mga tumututol na ibalik ang parusang kamatayan. ""Maganda rin 'yung position nila eh, 'yung mga kumokontra. Pag-iisipin mong mabuti, tama sila eh, except for high-level drug trafficking, tama sila in most of the reasonings that they were using,"" ayon kay Sotto. Isa sa mga iminumungkahi ni Sotto ay ilagay sa ibang pasilidad ng kulungan ang mga high-level drug trafficker at iba pang sangkot sa karumal-dumal na krimen. ""Ang national penitentiary alisin mo sa Muntinlupa, gawin mong regional, umpisahan sa Luzon, Visayas, Mindanao... Bakit? Based on studies and research, sinasabi na ang isang convict, ang isang PDL, pag pinasok na sa kulungan at di na dinadalaw ng pamilya, diyan na nag-uumpisang magloko and kung anu-anong kalokohan ang pinapasukan pero pag dinadalaw ng pamilya eh maayos siya,"" paliwanag niya. ""In other words, kung mayroon lang ding ibang solusyon, na-convert kami,"" saad niya.—FRJ, GMA News"
1,"Umabot sa 2,303 ang mga bagong kaso ng COVID-19 sa Pilipinas nitong Martes, na pinakamababa mula noong nakaraang Marso. Gayunman, lumitaw na walong laboratoryo ang hindi nakapagsumite ng datos sa takdang oras. Ayon sa Department of Health (DOH), bumaba sa 40,786 ang active cases. Sa nasabing bilang, 71.2% ang mild cases, 5.1% ang asymptomatic, 7.5% ang severe, at 3.2% ang in critical condition. Mayroong 4,688 na pasyente na bagong gumaling, at 128 naman ang bilang ng mga pumanaw. Ayon sa DOH, mayroong 106 cases na dating nasa tala ng mga gumaling ang inilipat sa bilang ng mga pumanaw matapos ang isinagawang final validation.—FRJ, GMA News"
1,"Patay sa pamamaril ng riding in tandem ang isang punong barangay sa harap ng kaniyang tindahan sa Caloocan City. Ang mga salarin, nagpaputok pa ng baril paitaas habang tumatakas. Sa ulat ni Darlene Cay sa GMA News ""Unang Balita"" nitong Martes, kinilala ang biktima na si Geraldo Apostol, chairman ng Baragay 143. Sugatan naman matapos tamaan ng bala sa hita ang kaniyang asawa. Nakunan sa CCTV ang mga salarin na sakay ng motorsiklo nang dumating sa mataong palengke dakong 6:00 pm nitong Lunes. Maya-maya lang, nagkagulo na ang mga tao nang pagbabarilin na ang biktima. Kuwento ng isang saksi, pasakay na sa motorsiklo ang gunman pero binalikan pa muli ang biktima at pinagbabaril ulit. Habang tumatakas, nagpapaputok paitaas ang gunman na angkas para mapaalis ang mga nakaharang sa kanilang daanan. Blangko naman ang pamilya at mga katrabaho ng biktima sa posibleng motibo ng krimen. Patuloy ang imbestigasyon ng mga awtoridad sa krimen.--FRJ, GMA News"
1,"Tatanggap na rin ng mga turistang fully vaccinated ang Puerto Galera kahit wala nang ipakitang negative swab test. Ang mga hindi pa fully vaccinated, puwede naman sa antigen tests na libre. “Kapag fully vaccinated na po ang aming mga turista hindi na po kailangan ng RT-PCR,” ayon kay Carmela Datinguinoo, municipal administrator ng Puerto Galera sa ginanap na Laging Handa public briefing, Gagawin umano ang libreng antigen tests sa mga hindi pa bakuna sa Batangas City Grand Terminal. Sinabi rin ni Datinguinoo na kasama sa mga makikinabang sa free antigen tests ang mga residente ng Puerto Galera. Tinatayang mayroong 1,000 tourista ang dumadayo sa Puerto Galera bawat araw. Hanggang nitong Lunes, mayroon lamang limang aktibong kaso ng COVID-19 ang Puerto Galera, Sinabi rin ni Datinguinoo na 100% ng economic frontliners sa kanilang lugar, kabilang ang mga tourism worker ay fully vaccinated na. — FRJ, GMA News"
1,"Inihayag na ang Proclamation 1236 ni Pangulong Rodrigo Duterte na naglalaman ng mga holidays, non-working days, at special working days sa 2022. Sa ikalawang sunod na taon, idineklara ni Duterte na special working days at hindi public holidays ang All Soul's Day (November 2), Christmas Eve (December 24), at huling araw ng 2022 na New Year's Eve (December 31). Nakasaad sa proklamasyon ang 10 regular holidays at six special non-working days. Sa 10 regular holidays, lima ang bumagsak sa weekends. Sa anim na special non-regular holidays, dalawa ang pumatak sa weekends. Kasama sa regular holidays ang: Ang mga special non-working days ay ang: Una rito, ipinaliwanag ng Palasyo na hindi ginawang holidays ang November 2, December 24, at December 31 para matulungan ang ekonomiya at matagal na panahon din ang walang pasok dahil sa pandemya. — FRJ, GMA News"
1,"Dalawang driver ang nabiktima ng laglag-plaka modus ng mga kawatan sa Muntinlupa at Parañaque, ayon sa ulat ni Jonathan Andal sa Unang Balita nitong Biyernes. Sa kuha ng CCTV, makikitang pumupuwesto ang isang lalaki sa likod ng SUV na nagpa-park sa harap ng isang fastfood chain sa Parañaque. Sumunod sa kaniya ang tatlong babaeng naka-payong. Hindi man kita sa CCTV ay kinatok ng lalaki ang driver ng SUV at sinabing nalaglag ang plaka ng sasakyan niya sa likod. Habang hindi pa lumalabas ang driver ay isang lalaki naman ang nakaabang sa likod ng sasakyan at nang nakitang lumabas na ang driver ay mabilis nitong binuksan ang passenger door. Natangay ang bag ng driver na ipinasa pa ng salarin sa isang kasamahang babae. Mabilis na nakasibat ang grupo habang ang driver naman ay naiwan sa likod ng sasakyan at tinitignan kung totoong nahulog nga ang kanyang plaka. Isang mamahaling bag, wallet at 20,000 pesos ang nakuha ng grupo, ayon sa ulat. Ayon sa Parañaque Police, ""laglag plaka"" ang tawag sa modus na ito. Tumitiyempo umano ang grupo sa mga sasakyan at sinasabihan ang driver na may nalaglag sa likod ng sasakyan. Pitong indibidwal ang nakitang magkakasabwat sa modus at gumagamit sila ng payong para maitago sa mga tao ang kanilang ginagawa. Pagkatapos ng insidente sa Parañaque ay sunod ding nakunan ng CCTV ang grupo sa parking lot ng isang gusali sa Muntinlupa kung saan natangay nila ang gym bag at mamahaling earphones ng biktima. Ayon sa mga biktima, paglabas nila ng sasakyan ay mayroong mga barya. Sa tingin nila ay inilagay nila ang mga ito upang malito at matagalan sila sa likod habang tinatanggay ang mga mahahalang gamit ng mga driver. Payo ng Parañaque Police, huwag maniwala agad sa mga kumakatok at nagsasabing nahulog ang kanilang plaka. —Sherylin Untalan/KBK, GMA News"
1,"Nakapagtala ng 3,694 na mga bagong COVID-19 cases sa Pilipinas nitong Huwebes, at umabot naman sa mahigit 200 pasyente ang nasawi. Sa datos na inilabas ng Department of Health (DOH), bagaman mas masami ang new cases ngayong araw kumpara sa 3,218 na naitala nitong Miyerkules, mas nabawasan pa rin ang mga active cases sa 49,835, kumpara sa 50,151 kahapon. Mayroong 3,924 na pasyente na bagong gumaling, habang 227 naman ang nadagdag sa bilang ng mga pumanaw. Ito na ang ikalawang sunod na araw na mahigit 200 pasyente ang nasawi matapos maitala nitong Miyerkules ang 271 na mga pasyente na pumanaw dahil sa komplikasyon sa virus. Sa bilang ngayon ng active cases, nakasaad na 73.4% ang mild, 6.8% ang asymptomatic, 6.2% ang severe, at 2.6% ang in critical condition. Ayon din sa DOH, mayroong 158 na kaso na unang inilagay sa bilang ng mga gumaling ang inilipat sa bilang ng mga nasawi matapos ang isinagawang final validation. Isang laboratoryo lang umano ang bigong makapagsumite ng datos sa takdang oras.—FRJ, GMA News"
1,"Sinabi ng Department of Health (DOH) nitong Huwebes na magiging vaccinator na rin ang mga dentista, kasabay sa hangarin na maparami pa ang mga Pinoy na matuturukan ng COVID-19 vaccines. Ayon kay Health Undersecretary Myrna Cabotaje, nakipag-ugnayan sila sa Professional Regulation Commission at sa Philippine Dental Association. “Upon the recommendation of the Board of Dentistry and concurrence of the PRC with authorization from the DOH… puwede na pong isama ‘yung mga dentist na bakunador basta may kaunting training,” anang opisyal sa DOH Kapihan Session. Sinabi ni Cabotaje na kailangang makipag-ugnayan ang mga destista sa kanilang lokal na pamahalaan kung nais nilang maging ""bakunador."" “They should be registered… tapos kailangan, they link with the local government unit. And supervisor ng dentist ay medical doctor. 'Pag sinabi natin supervisor ibig sabihin may consent, alam ng doctor, ‘yung head ng implementing unit na meron siyang additional dentist,” ayon kay Cabotaje. Sinabi rin ng opisyal na nagpadala ng DOH ng pondo sa iba't ibang rehiyon para sa serbisyo ng mga naging bahagi ng vaccination program ng pamahalaan. “Ang DOH po ay nag-provide ng pondo sa iba’t ibang rehiyon natin para maitulong sa ibang lokal na pamahalaan to continue the services of those who have already been hired para magbakuna,” paliwanag niya. “Alam natin pagod na pagod na ang health workers natin hindi lang sa pagbabakuna, sa pagresponde din ng ating COVID-19,” patuloy pa ni Cabotaje. Una rito, inihayag ni vaccine zcar Sec. Carlito Galvez Jr. na tuloy-tuloy na ang pagdating mga bakuna sa bansa. Plano na rin simulan ang pagbabakuna sa lahat ng menor de edad na 12 hanggang 17 simula sa susunod na buwan [Nobyembre]. Sinabi naman ni Interior Secretary Eduardo Año sa nakaraang panayam na malayo pa na maaabot ang target na bilang ng mga bakunado sa labas ng Metro Manila na nasa 18 hanggang 30 porsiyento pa lang. “Ngayon dito sa Metro Manila nasa 80% na tayo. Yung ibang probinsya outside NCR, nasa 18%, nasa 30% so malayo pa,” ayon sa kalihim. Target umano ng pamahalaan na 50 hanggang 70 porsiyento ng populasyon sa labas ng Metro Manila ang mabakunahan bago sumapit ang Pasko.--FRJ, GMA News"
1,"Kinumpirma ni PDP-Laban president at Energy Secretary Alfonso Cusi na hinihikayat ng partido si Pangulong Rodrigo Duterte na tumakbong senador sa darating na halalan sa May 2022. Ayon kay Cusi, kung tatakbong senador si Duterte, siya na rin ang magiging campaign manager nina Senador Ronald ""Bato"" dela Rosa at Christopher ""Bong"" Go, na presidential at vice presidential bets ng partido sa halalan. ""Now, if the President would not run for vice president because he is firm on his decision not to go back on his word, I said why not run for the Senate so he could bring change there? That will be good for the country,"" pahayag ni Cusi nitong Miyerkules. Ayon pa kay Cusi, kung magiging senador si Duterte, maisusulong nito ang mga reporma na nais ng PDP-Laban sa lehislatura. Naniniwala rin si Cusi na mapapalakas ni Duterte ang Dela Rosa-Go tandem dahil sa mataas na approval rating ng pangulo. ""As I said, he will be our best campaign manager during the campaign,"" anang kalihim. Wala rin umanong magiging problema sakaling magpasya si Duterte na tumakbong bise presidente dahil ang Go-Duterte tandem ang orihinal na plano ng kanilang partido, ayon kay Cusi. Wala pang tugon ang Palasyo tungkol sa pahayag ni Cusi tungkol sa paghikayat kay Duterte na tumakbong senador. Ang paksiyon ni Cusi sa PDP-Laban ay kinukuwestiyon sa Commission on Elections ng paksiyon sa PDP-Laban kina Sens. Koko Pimentel at Manny Pacquiao. — FRJ, GMA News"
1,"Nakapagtala ng 4,405 na mga bagong kaso COVID-19 sa Pilipinas ngayong Lunes, na mas mababa sa 5,279 na naitala nitong Linggo. Sa datos ng Department of Health, lumitaw na natapyasan din ang bilang ng mga aktibong kaso, o mga pasyenteng ginagamot at nagpapagaling sa 57,763. Mas mababa ito kumpara sa 60,957 active cases nitong Linggo. Sa bilang ng mga aktibong kaso, nakasaad sa datos ng DOH na 76.2% ang ""mild"" cases, 6.5% ang ""asymptomatic,"" 5.3% ang ""severe,"" at 2.3% ang ""in critical"" condition. Umabot naman sa 149 ang mga pasyenteng nasawi, mas mababa sa 208 na iniulat nitong Linggo. Dahil dito, nasa 41,942 na ang naitatalang death toll ng COVID-19 sa Pilipinas. Sinabi ng DOH na mayroong 118 kaso na dating nakalagay sa bilang ng mga gumaling ang inilipat sa bilang ng mga pumanaw matapos ang isinagawang final validation.—FRJ, GMA News"
1,"Patay ang isang motorcycle rider matapos makabanggaan ang isang kotse sa Maynila, ayon sa ulat ni Mai Bermudez sa Unang Balita nitong Lunes. Sa kuha ng CCTV, makikitang papadaan ang isang kotse sa intersection ng Solis Street at Abad Santos nang sumalubong sa kaniya ang mabilis na motor bandang 1 a.m. Kita rin sa CCTV na hindi sumunod sa traffic light ang motorsiklo dahil naka-hinto dapat ito. Dead on the spot ang rider ng motorsiklo na walang suot na helmet. Tumba sa kalsada ang motorsiklo habang basag naman ang salamin at nayupi ang pinto ng kotse. Napag-alaman din na Transportation Network Vehicle Services o TNVS pala ang nagmamaneho ng kotse. May inihatid daw ito na pasareho bago mangyari ang aksidente. Ayon sa baranggay, madalas ang aksidente sa lugar kapag madaling araw dahil nagiging kampante ang mga motorista lalu na't kakaunti na lamang ang bumibiyahe sa mga oras na iyon. Ipina-medical pa ang driver ng kotse kaya hindi pa ito makapagbigay ng pahayag. Patuloy naman ang imbestigasyon ng mga otoridad sa naturang insidente. —Sherylin Untalan/KBK, GMA News"
1,"Inamin ng broadcaster na si Raffy Tulfo na inalok siya ni presidential aspirant Senator Manny Pacquiao na maging running mate sa Eleksyon 2022. Pero tinanggihan niya ito dahil ayaw niyang may makaaway na mga kaibigan. ""I courteously turned it down. It is too fast [for me to go for that], at hindi ko puwedeng banggain ang Pangulong [Rodrigo] Duterte na kaibigan ko at pati si Senate President Tito Sotto,"" kuwento ni Tulfo sa panayam ng ANC nitong Lunes. Si Sotto ay tumatakbong bise presidente katambal si Senador Ping Lacson, na kakandidatong pangulo. Si House Deputy Speaker Lito Atienza ang naging running-mate ni Pacquiao. Wala pang pahayag ang kampo ni Pacquiao sa sinabi ni Tulfo. Pero kabilang si Tulfo sa mga guest senatorial candidate ng tiket ni Pacquiao, gayundin sa tiket nina Lacson at Sotto. Bagaman ayaw makabanggaan si Duterte, sinabi ni Tulfo na may mga polisiya ang pangulo na hindi siya sang-ayon tulad ng pagkakasara ng ABS-CBN at sa war on drugs nito. ""Of course I support the reopening of ABS-CBN. Why? Around 10,000 people lost their jobs. They have families to take care of, babies to feed, parents who are sick of cancer. Their life stopped [because of the closure],"" ani Tulfo. ""In the drug war, definitely it was a failure. He said he will solve it in six months, but it did not happen. Siya mismo nagsabi, hindi ko pala kaya,"" dagdag niya. Patuloy ni Tulfo, dapat ay isailalim sa rehabilitasyon ang mga drug user at ang mga big time drug supplier ang dapat na tinutugis. ""If the users are rehabilitated and given another chance, there will be no more demand for the supply. We should be going after suppliers. Ang tinutugis natin dapat, pating, balyena. Puro pipitsugin eh,"" patuloy niya. Idinagdag din ni Tulfo na kung may pagkakamali ang pangulo ay dapat itong managot sa mga Filipino, at sa korte ng Pilipinas. ""Dapat 'yung ating Pangulo managot siya sa taumbayan, sa Filipino people, hindi 'yung iilan na husgadong foreigners,"" patungkol ni Tulfo sa kasong kinakaharap ni Duterte sa  International Criminal Court (ICC). Nilinaw din ni Tulfo na tutol siya na ibalik ang parusang kamatayan. ""I used to be pro-death penalty, but over the years I have seen that this policy is problematic, anti-poor. If you are rich, then you have the money to hire the best lawyers. If you are poor, you will go straight to jail and be slapped with death penalty,"" aniya. ""The system favors the rich who have the resources to pay for lawyers and bribe the police."" --FRJ, GMA News"
1,"Mahigit P2 milyong halaga ng marijuana ang nasabat sa apat na umano'y tulak ng droga na naaresto sa Rizal, Makati City, ayon sa ulat ng Unang Balita nitong Lunes. Target ng operasyon ang umano’y lider ng grupo na si Carlo Nicol na dati na raw nakulong dahil sa kasong droga at miyembro rin umano ng Delos Reyes Drug Group sa Makati. Dumating din si National Capital Region Police Office chief Police Brigaider General Vicente Danao Jr. para kausapin ang mga nahuli ngunit nagalit lamang ito nang hindi sinagot ng mga suspek ang kanyang mga tanong. Ayon naman kay Makati Police chief Police Colonel Harold Depositar, malaking grupo ang Delos Reyes Drug Group ngunit 12 sa 20 miyembro nito ay naaresto na. Dagdag pa ni Depositar, patuloy ang kanilang operasyon upang mabuwag ng tuluyan ang mga drug groups hindi lamang sa Makati kundi maging sa buong Metro Manila. —Sherylin Untalan/KBK, GMA News"
1,"Isang tricycle driver ang kinuyog matapos nitong hampasin ang sasakyan ng isang driver sa Sta. Cruz, Manila. Ayon sa ulat ni Vonne Aquino sa 24 Oras nitong Linggo, makikita sa kuha ng CCTV na huminto sa Rizal Avenue ang isang tricycle at isang SUV 12:43 ng hating-gabi. Bumaba at nagkomprontahan ang tricycle driver na si John Christopher Dionisio at ang driver ng SUV na si John Zaldy Fuentes. Itinulak ni Fuentes si Dionisio na kaagad lumayo, pero hinabol ito ni Fuentes at sinuntok. Kumuha naman ng tubo si Dionisio pero naawat ito. Nang makasakay si Fuentes sa sasakyan, hinampas ni Dionisio ang likod ng SUV. Hinabol nina Fuentes at ng mga kasama niya hanggang makuyog nila si Dionisio. Pilit na inaawat ng live-in partner ni Dionisio ang grupo, pero sige pa rin sila sa pagkuyog sa kanya. Inawat sila ng pulis at mga taga-barangay at kaagad na tinakbo sa ospital si Dionisio. Umalis naman ang grupo ni Fuentes para dalhin ang kanilang lolang may sakit sa ospital. Doon inaresto si Fuentes at ang kanyang mga kasama. ""Itong nasa tricycle, bibili ng gamot sa may Jose Reyes. Ang mga ito [sa SUV], nagmamadali, busina nang busina, so nagkainitan, nagtalo sila,"" ayon kay Manila Police District Station 3 commander Police Lieutenant Colonel John Guiagui. Katwiran ni Fuentes, minura umano sila ni Dionisio matapos nila itong businahan. ""Sumabog 'yung likod namin. Eh, yung lola ko, yung dalawang lola ko, nasa likod, nag-aagaw-buhay din. Tinamaan sila ng mga bubog,"" aniya. Nahaharap si Fuentes at ang kaniyang mga kasamahan sa reklamong serious physical injury. — Ma. Angelica Garcia/BM, GMA News"
1,"Humabol sa huling araw ng filing ng certificate of candidacy (COC) nitong Biyernes sina Senador Bato Dela Rosa at dating presidential spokesperson na si Ernesto Abella para tumakbong presidente sa Eleksiyon 2022. Ayon kay PDP-Laban secretary general Melvin Matibag, si Dela Rosa ang magiging standard bearer ng paksyon ng PDP-Laban na pinamumunuan ni Energy Secretary Alfonso Cusi. Magiging running-mate o kandidatong bise presidente ni Dela Rosa si Senador Christopher ""Bong"" Go. Personal na inihain ni Dela Rosa ang kaniyang COC sa Harbor Garden Tent sa Sofitel Philippine Plaza Manila sa Pasay City. Samantala, tatakbo naman bilang independent candidate sa pagka-pangulo si Abella, dating spokesman ni Pangulong Rodrigo Duterte at naging undersecretary ng Department of Foreign Affairs. Ayon kay Abella, ipinaalam niya kay Duterte sa pamamagitan ni Sen. Go ang kanilang gagawing pagtakbo sa halalan. “Sa matagal ng panahon ang nagpapagalaw ng bayan ay ang samahan ng gobyerno at ang malaking negosyo. Hindi po talaga kasali sa usapan ang ordinaryong mamamayan,” anang dating opisyal. “Hind lang sa liderato nanggagaling ang pagpasya. Kailangan pong lawakan ang pagdedesisyon upang mas marami ang pakinabang,” patuloy niya.— FRJ, GMA News"
1,"Pumanaw na sa edad na 78 ang dating presidential candidate na si Elly Velez Pamatong, ayon sa kaniyang tagapagsalita. Sa isang pahayag, sinabi ni Rameses Javier Casten, na pumanaw si Pamatong noong July 24 dahil sa cardiac arrest. “It is with profound sorrow and regret that I have to announce the passing of Atty. Elly V. Pamatong, Esq., last July 24, 2021, due to a cardiac arrest. He was 78,” saad ni Castel. “This is contrary to the circulating speculation that he died of COVID-19, which we categorically and vehemently oppose and deny,” patuloy niya. Ninais din umano ng pamilya na tahimik na maipagluksa ang pagpanaw ni Pamatong kahit hindi kaagad ipinaalam ang nangyari sa kaniya. “I am of the conviction that despite the recent incidents and political activity, Atty. Pamatong became one of the active participants in the rich history of the politics in our country,” ayon kay Castel. “It is wished, therefore, that we carry on his legacy with courage and resilience, and that his death be conveyed in an orderly manner worthy of his dignity and person,” patuloy niya. Inilagay umano ang mga abo ni Pamatong sa isang chapel sa Bitas, Arayat, Pampanga, kung saan din siya binawian ng buhay. Naging kritiko ni Pangulong Rodrigo Duterte si Pumatong, na kumandidatong pangulo noong 2004 at 2010. — FRJ, GMA News"
1,"Humingi ng tulong ang Senate blue ribbon committee sa National Bureau of Investigation para alamin kung nasaan ang opisyal ng Pharmally Pharmaceutical Corporation na naunang umamin na pinalitan nila ang expiration dates ng mga face shield na ibinigay nila sa gobyerno. Nitong Lunes, sinabi ni commitee chairman Senador Richard Gordon na hindi na nila ma-contact si Pharmally regulatory affairs head Krizle Mago. Nitong nakaraang Biyernes, dumalo pa si Mago via online sa pagdinig ng komite at kinumpirma niya ang pahayag ng nagpakilalang dating kawani ng kompanya na pinalitan nila ang expiration dates ng mga face shield na ibinigay nila sa Department of Health. “The chairman and the committee [are] worried as to the safety of Ms. Mago of Pharmally Pharmaceutical Corporation, a resource person in our investigation, after her damaging testimony against probable co-conspirators,” sabi ni Gordon sa sulat na ipinadala kay NBI officer-in-charge Eric Distor. “In this regard, the chairman requests the NBI to help us look for her,” patuloy ng senador. Sa panayam ng ANC, sinabi ni Sen. Risa Hontiveros na may impormasyon siya na ligtas si Mago at nakikipag-ugnayan sa ibang grupo. Nagsasagawa ng imbestigasyon ang Senado tungkol sa alegasyon ng overpricing sa pagbili ng pamahalaan ng medical supplies sa Pharmally, bagay na itinatanggi ng gobyerno.—FRJ, GMA News"
1,"Desperado na nga sa paghahanap ng dugo para sa amang kritikal ang lagay dahil sa COVID-19, natangayan pa ng pera ang isang pamilya matapos maloko ng kunwaring blood donor na scammer pala. Sa ulat ni Emil Sumangil sa GMA News ""24 Oras"" nitong Biyernes, sinabing mahigit dalawang linggo nang kritikal sa ospital ang isang 54-anyos na ama na COVID-19 patient. Dahil hirap makahanap ng dugo, nanawagan ng blood donor ang pamilya ng pasyente sa pamamagitan ng social media. ""Sa ngayon ang father ko po ay 50-50 na po, so may tsansang mag-improve or may tsansa rin pong mawala ang father ko ngayon,"" sabi ng anak. Ayon pa sa anak, nahirapan silang maghanap ng dugo ng ama dahil rare ang AB+ na blood type. Kalaunan, may nakipag-usap sa kaniya na inalam kung saan naka-confine ang pasyente at kung kailan sila pupunta para sa blood extraction. ""Noong nai-forward ko na ho sa kanila 'yung detalye ng pagdo-donate ng blood nila, doon na po sila nanghingi ng kung paano ang transportation nila,"" sabi ng anak ng biktima. Nagpadala ng kulang P5,000 ang anak ng biktima sa nag-chat sa kaniya. ""Since that time sobrang natataranta na po ako, at naisip ko rin na baka wala silang pamasahe papunta roon sa ospital, agaran ko silang binigyan ng allowance para lang makapag-donate sila,"" kuwento ng anak. Ngunit matapos nito, walang nagpakitang mga blood donor sa ospital, at inactive na ang ginamit na account ng salarin. Nagbabala ang Philippine National Police tungkol sa talamak ngayong modus ng mga nagpapanggap na donor. ""Buhay ito ng tao eh. Tapos hindi ko ine-expect na may mga ganiyang tao na sobrang kritikal na nu'ng father ko, nananamantala pa ng ibang tao,"" hinanakit ng anak. Dinagsa naman ng tunay na mga blood donor ang pasyente matapos i-post ng kaniyang pamilya ang panlolokong sinapit nila. Gayunman, namomroblema pa rin sila sa hospital bill ng ama na aabot na sa P3 milyon.--Jamil Santos/FRJ, GMA News"
1,"Apat na lalaki, kabilang na bugaw umano ng grupo, ang naaresto ng mga operatiba ng National Bureau of Investigation (NBI) sa isinagawang entrapment operation sa harap ng isang motel sa Maynila. Sa ulat ni John Consulta sa GMA News ""24 Oras"" nitong Miyerkules, makikitang nagkahabulan pa nang ibigay na ang hudyat sa pag-aresto sa mga suspek matapos tanggapin ang markadong pera na ginamit sa operasyon ng mga operatiba ng Anti-Human Trafficking Division ng NBI. Ayon sa NBI, ginagawang front ng grupo na massage therapist ang mga ibinubugaw nilang apat na babae na may kasama umanong ""extra service"" sa costumer. Sinabi ni Atty. Janet Francisco, hepe ng NBI-AHTRAD, na nagsisimula raw ang transaksyon online at kapag nagkasundo na sa presyo sa serbisyo na ""all the way"" ay ihahatid na ang mga babae sa kliyente. Nagulat ang NBI nang matuklasan nila na dalawa sa mga babaeng nasagip ay karelasyon ng dalawa sa mga naaresto. ""Despite thier relationship, pumapayag itong mga naaresto nating subject na ibenta yung mga girlfriend nila sa mga costumer,"" ani Francisco. Iginiit naman ng isang naaresto na kahirapan sa buhay kaya nila nagawa ang ilegal na gawain at wala rin daw silang nilalamangan. Nakita rin sa isa sa mga naaresto ang ilang gramo ng marijuana at tableta na hinihinalang party drugs. Mahaharap sa reklamong paglabag sa anti-human trafficking act at illegal possesion of prohibited drugs ang mga naaresto.--FRJ, GMA News"
1,"Tatakbong pangulo sa Eleksyon 2022 si Manila Mayor Isko Moreno, makakatambal niya si Dr. Willie Ong, ayon sa Manila City Public Information Office. ""Confirmed,"" sabi ni Julius Leonen, hepe ng Manila-PIO, nang tanungin ng GMA News Online tungkol sa pagsabak ni Moreno sa presidential race sa 2022. Kinumpirma rin niya na si Ong ang magiging running-mate ni Moreno. Tumakbong senador si Ong noong nakaraang mid-term election pero natalo. Nitong Lunes, kinumpirma ni Moreno ang pagkikipagpulong niya kina Vice President Leni Robredo at Senador Manny Pacquiao pero tumanggi siyang sabihin kung ano ang kanilang napag-usapan. Samantala, nitong Linggo ay tinanggap ni Pacquiao ang nominasyon ng kaniyang grupo sa PDP-Laban na siya ang maging presidential candidate ng partido. Ang kabilang grupo ni PDP-Laban na pinamumunuan ni Energy Secretary Alfonso Cusi, pinili na maging presidential candidate si Sen. Bong Go at vice presidential candidate si Pangulong Rodrigo Duterte. Tinanggap ni Duterte ang nominasyon habang tumanggi naman si Go. Sinabi naman ni Robredo na nakahanda siya sakaling siya ang mapili ng oposisyon bilang ""unity candidate"" sa panguluhan. Nauna nang nagdeklarang magkatambal sa panguluhang halalan sina Senador Ping Lacson at running-mate niya si Senate President Tito Sotto. Sa Oktubre 1-8 ang filing ng certificates of candidacy ng mga kakandidato na gagawin sa tanggapan ng Commission on Elections.--FRJ, GMA News"
1,"Isang SUV ang bumangga at pumasok sa isang doughnut shop sa isang mall sa San Juan. Ayon sa isang ulat sa 24 Oras nitong Linggo, nawalan ng kontrol ang driver ng SUV kaya humarurot ang kaniyang sasakyan papasok sa nasabing tindahan. Nagkalat ang basag na salamin sa tindahan at makikitang nakadikit na sa counter ang sasakyan. Wasak din ang likurang bahagi ng isang taxi na nabangga rin ng SUV. Walang nasaktang staff at nakipag-areglo na rin ang driver sa mga nadamay. — Ma. Angelica Garcia/BM, GMA News"
1,"Patay ang isang lalaki sa Tondo, Maynila nang aksidente umanong mabaril ng kaniyang kaibigang pulis. Sa ulat ng GTV ""State of the Nation"" nitong Biyernes, kinilala ang biktima na si Jayson Capistrano, residente ng Barangay 183 sa Gagalangin, Tondo. Sumuko naman ang suspek na si Police Corporal Oliver Ferrer, na kaibigan ng biktima. Kasama niyang isinuko ang kaniyang baril. Sa kuha ng CCTV camera, makikita si Ferrer habang kaharap at kausap si Capistrano sa labas ng bahay. Nandoon din ang ilan pang residente. Maya-maya pa, bumunot ng baril si Ferrer na biglang pumutok at tinamaan ng bala sa tagiliran ang biktima. Bumagsak si Capistrano at mabilis siyang isinugod sa ospital pero binawian din ng buhay. Hindi nagbigay ng pahayag ang suspek. Labis naman ang sama ng loob ng asawa at ama ng biktima. ""Gusto kong mamatay din siya, walanghiya siya. Gusto kong mamatay din siya. Pagbayaran niya ang ginawa niya sa asawa ko,"" umiiyak na pahayag ni Liezel Soriano, asawa ng biktima. --FRJ, GMA News"
1,"Ibinunyag ni Senador Richard Gordon na ilang opisyal ng Pharmally Pharmaceutical Corporation ang nakabili ng mga mamahaling sasakyan matapos makuha ang kontrata sa gobyerno sa pagbili ng COVID-19 supplies noong 2020. Sa pagpapatuloy ng pagdinig ng Senado tungkol sa pagbili ng gobyerno ng COVID-19 supplies sa Pharmally tulad ng face mask, face shield at PPEs, sinabi ni Gordon na ang corporate secretary ng kompanya na si Mohit Dargani ay nakakuha umano ng Porsche 911 Turbo S na nagkakahalaga ng P8.5 milyon. Samantala, ang presidente ng Pharmally na si Twinkle Dargani,  isang Lamborghini Urus na P13 milyon ang presyo. ""Wala naman pong masama, kumita naman po kami. Ito ang kotse ni Mohit Dargani, ayan oh Porsche 911 Turbo, registered May 7, 2021, naganap ito April 2020... wala pang isang taon, wow, Mr. President, P8.5 million na Porsche, LTO nagbigay sa amin ng rehistro,"" ayon kay Gordon. ""Tingnan naman natin, kapatid ni Mohit Dargani, president ng kumpanya, Twinkle Dargani, ito naman, Lamborghini Urus, wow, P13 million,"" sabi pa ng senador. ""Paano mo ipapaliwanag 'yan, December 7, 2020, from April na kumita kayo, biglang may P13 million si Twinkle Dargani?"" patuloy niya. Samantala, sinabi ni Gordon na si Linconn Ong, ang director ng Pharmally, nagkaroon umano ng Lexus RCF na nagkakahalaga ng P5.9 milyon, isang Porsche Cayenne VR6 na tinatayang P6.35 hanggang P8.85 milyon ang presyo, at isang Porsche Carrera 4S na P13.5 milyon naman ang halaga. Dumalo sa naturang pagdinig ang mga nabanggit na opisyal ng Pharmally pero hindi pa sila nagbibigay ng komento tungkol sa mga sasakyan. Tinatayang P8 bilyong halaga ng kontrata ang nakuha ng Pharmally sa gobyerno na hinihinalang overpriced. Bago nila makuha ang kontrata, lumilitaw na P650,000 lang umano ang kapital ng kompanya. Hiniling na ng Senate blue ribbon committee na pinamumunuan ni Gordon, sa Anti-Money Laundering Council na suriin ang bank records ng Pharmally.—FRJ, GMA News"
1,"Sinabi ng Bureau of Internal Revenue (BIR) na sinimulan na nilang silipin ang binabayarang buwis ng 250 social media influencers na itinuturing nilang ""top earners."" Batay sa BIR report kay Finance Secretary Carlos Dominguez III,  sinabi ng Department of Finance (DOF) nitong Miyerkules, na nagpalabas na ang Letters of Authority (LOAs) para imbestigahan ang paunang 250 social media influencers na may pinakamalalaking kita. Itinuturing ng BIR na ""self-employed individuals or persons engaged in trade or business as sole proprietors"" ang mga social media influencer na kumikita sa kanilang mga ipinopost sa digital media, ayon sa DOF. Dahil dito, ikinukonsidera ng BIR na kita ang perang natatanggap nila na dapat buwisan sa ilalim ng BIR’s Revenue Memorandum Circular  (RMC) No. 97-2021 na inilabas noong August 16. “We encourage them to register, and then we have the profiling of over 250 personalities. We will do the investigation so that they would pay the necessary corresponding tax on their earnings,” pahayag ni BIR Deputy Commissioner Arnel Guballa sa report kay Dominguez. Sa ilalim ng Under RMC 97-2021, nakasaad na ang mga social media influencer ay dapat magbayad ng income tax at percentage tax o, kung pupuwede, ang value-added tax (VAT), na itinatakda sa National Internal Revenue Code (NIRC) at iba pang umiiral na batas. Sa naturang Circular, tinutukoy ang social media influencer na kumikita sa mga sumusunod: Idinagdag sa circular na dapat ideklara rin ng social media influencers na kita ang libreng produkto na natatanggap nila kapalit ng pag-promote nito para malaman ang halaga. Kasama sa listahan ng kita ang itinuturing na royalties mula sa ibang bansa, kasama ang bayad sa ilalim ng YouTube Partner Program. “It must be emphasized that the BIR also has the power to obtain information from foreign tax authorities pursuant to the Exchange of Information (EOI) provision of the relevant tax treaties. The BIR has the means to verify their income as it is clothed with a special power to obtain information from its treaty partners. The BIR may safely rely on the data provided by its treaty partners to establish the influencer's tax liability,” nakasaad sa RMC 97-2021. “The social media influencers are, therefore, advised to voluntary and truthfully declare their income and pay their corresponding taxes without waiting for a formal investigation to be conducted by the BIR to avoid being liable for tax evasion and for the civil penalty of fifty percent (50 percent) of the tax or of the deficiency tax,” patuloy nito. — FRJ, GMA News"
1,"Hindi na kasama ang tinatawag na ""dolomite beach"" sa mga proyektong popondohan sa Manila Bay's rehabilitation program sa 2022, ayon sa isang opisyal ng Department of Environment and Natural Resources (DENR). Ayon kay DENR Undersecretary Jonas Leones sa panayam ng ANC nitong Miyerkules, nakalaan umano ang iminungkahing P1.6 bilyon para sa rehabilitasyon ng iba't ibang river systems na konektado sa Manila Bay. “The P1.6 billion will comprise not for the dolomite, because budget for dolomite was already given to us during 2020 and 2019,” ayon sa opisyal. Sinabi ni Leones na ang pondo para sa rehabilitasyon ay gagamitin para sa paglilinis ng mga creek at estero. Bagaman mayroon mga natuwa sa dolomite artificial beach, marami rin ang bumatikos sa naturang proyekto na umaabot umano sa P389-milyon ang pondo na ginawa sa panahon ng COVID-19 pandemic. Nagbabala rin ang ilang environmentalist sa pinsalang idudulot ng mga dinurog na dolomite para magmukhang ""white sand"" ang naturang bahagi ng Manila bay. Ayon kay Greenpeace Southeast Asia campaigner Sonny Batungbacal, hindi malulutas ng mga puting dinurog na bato ang problem ng polusyon sa Manila bay. Nauna nang sinabi ng DENR na inaprubahan ng Kongreso noong 2019 ang proyekto at dumaan ito sa bidding. Iginiit din ng ahensiya na walang masamang epekto sa ecosystems ng Manila Bay ang dolomite at hindi rin banta sa kalusugan ng tao ang dinurog na mga bato. —FRJ, GMA News"
1,"Nasawi ang isang lalaki samantalang kritikal ang kaniyang live-in partner matapos silang pagbabarilin sa loob ng kanilang bahay sa Barangay Rizal, Makati City. Sa ulat ng GMA News ""Unang Balita"" nitong Martes, sinabing binulabog ang mga residente ng Mockingbird Street ng magkakasunod na putok ng baril dakong 8 p.m. nitong Lunes. Pinagbabaril ng salarin sina Maria Lourdes Cabello at isang alyas ""Junior,"" na parehong walang trabaho. Ayon sa anak ng biktima, napansin nilang may umaaligid sa bahay. Ilang saglit lang ang lumipas, pinasok na sila ng isang hindi kilalang lalaki. ""Nasa itaas po kasi kami ng bahay na dalawa ni mama, 'yung isa po na stepfather ko is nasa ibaba po, naghuhugas siya ng kawali. Then may nakita ho akong isang lalaki na sinisilip po 'yung mama ko. Pag-akyat kasi ng hagdanan makikita agad 'yung higaan ng mama ko na may nakaharang na kurtina,"" sabi ng anak ng biktima. ""Sinisilip ko siya tapos bigla na lang akong may narinig na putok ng baril,"" pagpapatuloy ng anak ng biktima. Napasigaw ang dalaga hanggang sa makarinig siya ng pangalawang putok. Duguan na ang mag-live-in partner nang datnan ng kanilang anak. Agad naman siyang humingi ng tulong sa kaniyang mga kamag-anak. Nagtamo ang mga biktima ng tama ng bala sa pisngi at sentido at agad silang dinala sa ospital. Namatay kalaunan si Junior samantalang dinala sa intensive care unit si Cabello. Ayon sa inisyal na imbestigasyon, may kasamang lookout ang hitman. Dumaan sa likurang bahagi ng eskinita ang dalawang suspek at tumakas. Ayon sa anak ng biktima, semi-kalbo ang lalaki, may kalakihan ang katawan at nakasuot ng jacket na itim. Palaisipan pa rin sa mga awtoridad ang posibleng motibo sa krimen. ""Sana makonsensya na lang po sila kasi wala naman hong ginawang masama 'yung mama ko para gawin nila sa amin 'yun,"" anang anak ng biktima.--Jamil Santos/FRJ, GMA News"
1,"Magpapatupad ng dalawang uri ng quarantine classification ang pamahalaan para sa ipatutupad na alert level system na sisimulan sa National Capital Region kaugnay ng pagtugon sa COVID-19 pandemic. Sa press briefing nitong Biyernes, sinabi ni presidential spokesperson Harry Roque, na inaprubahan ng IATF “provisionally” ang panuntunan sa alert level system. “Sang-ayon po dito sa policy shift na gagawin natin, dalawa na lang po ang ating quarantine classification. Ito po ang ECQ na ipapataw po ng IATF o di naman kaya ang GCQ. Pero ‘yung pupuwede at hindi pupuwede sa GCQ po ay hindi gaya ng dati,” ayon kay Roque. “Ang pupuwede at hindi pupuwede ay depende po sa alert level na nakapataw sa lugar sa loob mismo ng Metro Manila. Ito po ay magiging kada siyudad at kada munisipyo,” patuloy niya. Sa ilalim ng Alert Level 4, ang pinakamataas na risk classification, hindi papayagan ang dine-in, personal services, at mass gatherings sa apektadong lungsod o munisipalidad. Sinabi ni Roque na isasapinal pa ng IATF — o Inter-Agency Task Force for the Management of Emerging Infectious Diseases — ang mga detalye tungkol sa mga aktibidad na hindi puwedeng gawin sa Alert Level 4. “Lahat po ng areas ay magpapatupad ng granular lockdowns sang-ayon po sa guidelines ng IATF. Ang pagkakaiba po nito ang mga lockdowns na ito ay mas istrikto,” giit niya. Ayon kay Roque, lilimitahan na lang ang Authorized Persons Outside Residence (APORs) sa mga health workers at health professionals. Ang mga nakatira sa lugar na naka-localized lockdown ay hindi papayagang lumabas ng bahay--kahit ang mga opisyal at kawani ng gobyerno. Kasalukuyang nasa MECQ hanggang September 15, 2021, ang Metro Manila. Wala pang abiso kung mababago ito sa Sept. 16.--FRJ, GMA News"
1,"Napigilan ang tangkang pangho-holdap ng isang grupo sa isang convenience store sa lungsod ng San Juan nang paputukan sila ng alistong guwardiya. Iniulat ni John Consulta sa ""24-Oras"" na pasado alas-dos madaling araw noong Biyernes nang makunan ng CCTV ang pangho-holdap sa isang gas station sa Pasig City. Nilimas ang pera sa kaha at tinangay pa ang cellphone ng kahera. Sunod na tinarget ng mga suspek ang isang convenience store sa San Juan City. Pero bago umano makaporma ang mga suspek, nakita na pala sila ng guwardiya ng establisyimento at pinutukan ang mga ito. Tinamaan ang dalawa sa mga holdaper. Ayon sa guwardiya, hindi siya napansin ng mga holdaper. Nang matamaan niya ang dalawa, saka na nagtakbuhan ang mga suspek. Sa follow-up operation ng San Juan Police, nadakip ang apat sa pitong robbery-holdup suspects sa Pasay at sa Mandaluyong. Narekober din ang SUV na may tama ng bala ng security guard na nakabaril sa kanila sa San Juan. —LBG/KG, GMA News"
1,"Kinumpirma ni Senador Bong Go nitong Huwebes na inialok niya ang sarili kay Davao City Mayor Sara Duterte na maging bise presidente kung tatakbong pangulo ang alkalde sa 2022 elections. Sinabi ni Go na ginawa niya ito matapos na may mga politikong nagpresinta rin na maging makatambal ni Sara. “When I learned that there were some aspirants who wish to be Mayor Sara’s VP in case she runs for the presidency, I expressed my willingness to be considered in her list of choices, nagpalista lang din ako,” paliwanag ng senador. Sinabi ni Go na ang katapatan niya kay Pangulong Rodrigo Duterte at katulad din sa mga anak ng pangulo tulad ni Mayor Sara. Nais umano niyang tulungan ang alkalde na makamit din ang mga layunin para sa bansa--maging bise presidente man o kasama sa kampanya. Batay umano ito sa kaniyang mga karanasan na rin sa halalan at pagsisilbi kay Pangulong Duterte. Gayunman, kakandidato lang daw siya kung tatakbong pangulo si Sara, at kung hindi rin kakandidatong bise presidente si Pangulong Duterte. Iginiit din ni Go na hindi siya interesado na tumakbong pangulo. Sa pahayag nitong Miyerkules ng gabi, sinabi ni Sara ang mga pangalan ng mga politikong nagpresintang maging bise presidente niya, partikular sina Go at Sen. Sherwin Gatchalian. Inihayag din niya na mayroon ilang pangalan na iminungkahi sa kaniya na pag-aralan na maging katambal niya sa darating na eleksiyon. Sinabi naman ni Gatchalian na tatakbo lamang siyang bise presidente kung siya ang pipiliin ni Sara na makatambal. —FRJ, GMA News"
1,"Nasawi ang isang senior citizen na street sweeper matapos siyang ma-hit and run ng isang van sa Malabon City Huwebes ng madaling araw. Sa ulat ng Unang Balita, kinilala ang biktima na si Erlinda Batulan, na nagwawalis noon nang mabangga siya ng humaharurot na puting van, ayon sa isang saksi. Matapos mabundol ng sasakyan, naiwang nakahandusay sa sidewalk ang ginang. Hindi na nagawang habulin pa at maplakahan ang van, at wala ring CCTV sa lugar. Dumating sa pinangyarihan ng aksidente ang dalawang kamag-anak ng biktima pero hindi na sila nakapagbigay ng pahayag. Tumanggi ring magbigay ng pahayag ang pulisya habang patuloy ang imbestigasyon. —Jamil Santos/LBG, GMA News"
1,"Mistulang nagkalat ng COVID-19 ang isang guro sa Marin County, California, nang makapanghawa siya ng virus sa 26 katao, kabilang ang 12 niyang batang estudyante, ayon sa Centers for Disease Control and Prevention (CDC) ng Amerika. Sa ulat ng Agence France-Presse, sinabi ng CDC na hindi bakunado ang guro at wala ring suot na face mask sa kabila ng kautusan na dapat gamitin ito kapag nasa loob ng kuwarto. Lumitaw sa imbestigasyon ng CDC na dumalo ang guro sa isang pagtitipon noong May 13-16, at nakaramdam ng sintomas noong May 19. Pero dalawang araw pa bago siya nagpa-COVID-19 test sa pag-aakalang dahil sa allergy ang kaniyang sintomas. ""On occasion during this time, the teacher read aloud unmasked to the class despite school requirements to mask while indoors,"" ayon sa pagsisiyasat na ginawa sa nangyaring hawahan. Sa sumunod na araw, ipina-COVID-19 test na ang 24 na estudyante ng guro na hindi pa mga bakuna dahil edad 12 pa lang sila pababa. Sa nasabing bilang, 12 ang nagpositibo sa virus. Walo sa 10 estudyante ang nakaupo sa unang dalawang hanay ng classroom, habang apat naman sa 14 na nakapuwesto sa huling hanay ng classroom. Anim na estudyante pa sa ibang klase ang nagpositibo rin. Ang ibang mga estudyante, nahawahan naman ang kanilang mga kaanak. Ipinag-uutos ng paaralan ang paggamit ng face mask sa mga estudyante, dapat magkalayo ng six feet ang lamesa, bukas ang bintana, at may high-efficiency particulate air (HEPA) filter sa harapan. Sa isinagawang genetic sequencing, lumilitaw na magkakasama ang mga nagpositibo sa iisang outbreak, at pinapaniwalaang Delta variant ito. Sa mga nagpositibo, 22 ang nakaranas ng sintomas ng sakit tulad ng lagnat, ubo, sakit ng ulo at mangangati ng lalamunan. Wala naman sa kanila ang naospital. ""The outbreak's attack rate highlights the Delta variant's increased transmissibility and potential for rapid spread, especially in unvaccinated populations such as schoolchildren too young for vaccination,"" ayon sa gumawa ng report sa CDC Bukod sa kailangang mabakunahan ang mga nagtatrabaho sa mga paaralan, kailangan din ang ilang estratehiya tulad ng pagsusuot ng face mask, distancing, ventilation, at manatili sa bahay kapag may naramdamang sintomas.-- AFP/FRJ, GMA News"
1,"Posibleng ang undefeated Japanese world champion na si Naoya Inoue ang makakasagupa ng Pinoy champ na si John Riel Casimero. Sa Youtube video ni  Casimero, sinabi niyang sa Disyembre magaganap ang inaasam niyang laban kay Inoue. ""Next laban natin magandang laban 'to December 11--Naoya Inoue,"" sabi ni Casimero, na kasalukuyang naka-mandatory quarantine matapos magbalik sa Pilipinas mula sa Amerika. ""'Yon! Naoya Inoue, let's go!,"" masaya pang sabi ni Casimero habang pinagkikiskis ang kaniyang mga palad. Bukod kay Inoue, isa pang gustong makasagupa ni Casimero ang kapuwa Pinoy champ na si Nonito Donaire Jr., na umurong sa unang nakatakdang laban nila. Si Donaire ang kasalukuyang, WBC world bantamweight champion, habang WBO world bantamweight champion na si Casimero. Samantala, si Inoue ang may hawak ng World Boxing Association (WBA) at International Boxing Federation (IBF) world bantamweight belts. Nakatakdang maglaban sana ngayong taon sina Casimero at Donaire pero hindi ito natuloy. Hindi raw kasi nagsumite sa takdang oras ang kampo ni Casimero ng Voluntary Anti-Doping Association (VADA) test. Hindi rin nagustuhan ni Donaire ang pagbabastos umano ni Casimero sa kaniyang asawa. Samantala, hindi naman nagustuhan ni Inoue ang mga hirit ni Casimero sa kaniya matapos talunin ng huli si Guillermo Rigondeaux. ""Once the match with Casimero is decided, I would like to beat it under the rule of boxing. Therefore, we firmly ask for weight management 'doping' management so that the match will be established. I hope this year,"" sabi ng Japanese fighter sa isang tweet kamakailan. Pero sa isang tweet ng Japanese fighter noong August 27, desidido talaga siyang kalaban si Casimero. ""Everything is clear on the ring. Organize a match without giving priority to Donaire,"" ani Inoue. --FRJ, GMA News"
1,"Inihayag ni Transportation Secretary Arthur ang programang libreng-sakay para sa mga bakunadong APOR o authorized persons outside of residence sa Metro Rail Transit 3 (MRT-3), Light Rail Transit 2 (LRT-2) at Philippine National Railways (PNR) simula sa Agosto 3 hanggang 20, 2021. Sa pahayag nitong Lunes, sinabi ni Tugade na kailangan lang ipakita ng APORs ang kanilang vaccination cards na magpapatunay na bakunado na sila kahit first dose lang ng COVID-19 vaccine. Samantala, sinabi rin ng kalihim na magbibigay naman ang Philippine Ports Authority (PPA), Civil Aviation Authority of the Philippines (CAAP), at Manila International Airport Authority (MIAA), ng libreng kape, tubig at snacks sa mga bakunadong pasahero na maghihintay ng kanilang biyahe sa mga paliparan at pantalan. Hiikayat din umano ni Tugade ang Parañaque Integrated Terminal Exchange (PITX) na ipagpaliban ang paniningil ng terminal fee sa mga bus simula sa Lunes, Agosto 2. ""Ang inisyatibong ito ay napagkasunduan ng buong Kagawaran ng Transportasyon upang makatulong sa pagpapanatili ng kalusugan at kaligtasan ng ating mga kababayan, at upang matulungan ang gobyerno na mahikayat ang ating mga kababayan na magpabakuna,"" patuloy ng kalihim. Isasailalim ang Metro Manila sa mas mahigpit na enhanced community quarantine classification sa Agosto 6 hanggang 20 dahil sa banta ng mas nakahahawang Delta coronavirus variant.—FRJ, GMA News"
1,"Arestado ang isang lalaki na sangkot umano sa mga serye ng snatching sa Sampaloc, Maynila, matapos siyang dumaan malapit sa barangay hall. Ang suspek, sinubaybayan ng mga tanod habang mino-monitor sa CCTV. Sa ulat ni Jonathan Andal sa GMA News ""Unang Balita"" nitong Miyerkoles, nahuli-cam sa CCTV ng Brgy. 453 sa Sampaloc ang ginawang paghablot ng snatcher na nakamotsiklo sa clutch bag ng isang senior citizen dakong 8:00 am nitong Martes. Nakapagsumbong agad ang senior citizen sa barangay hall, kaya pinanood sa CCTV ang snatcher at sinundan ang kaniyang mga dinaanan. Maya-maya pa, napadaan ang snatcher malapit mismo sa barangay hall kaya dali-daling lumabas ang operator ng CCTV at nagtawag ng mga tanod. Dito na nila hinabol ang suspek at nadakip. ""Binangga namin ng tricycle, natumba siya. Mambibiktima pa 'yun kaya binangga namin. Nagpambuno na kami, malakas po, apat po kami, halos mabuwag po kami,"" sabi ni Paul Dacles, tanod ng Brgy. 453. Kinilala ang suspek na si Rolan Jay Aquino, na dinala ng barangay sa Sampaloc Police na sugat-sugat na ang ulo. Napag-alaman ng pulisya si Aquino rin ang nambiktima sa 50-anyos na ginang noong isang araw sa Sampaloc din. Sinabi ng dumakip na barangay tanod na may tatlo pang nagpa-blotter sa kanila na biniktima rin umano ng naturang suspek. Itinanggi ni Aquino na sangkot siya sa mga nakawan sa Sampaloc, pero inamin niyang siya ang humablot sa gamit ng matanda nitong Martes dahil nakuha sa kaniya ang clutch bag nito na may P260 at ID. ""Sorry po, hindi na po mauulit,"" anang suspek. ""Para sa pamilya ko, kailangan ko lang sir, pambayad ko sana ng uupahan ko. Wala akong makuhanan [ng ibang paraan eh],"" sabi ng suspek. Nanawagan ang pulisya sa iba pang nabiktima ng suspek na magtungo sa Sampaloc Police Station para magsampa ng reklamo.--Jamil Santos/FRJ, GMA News"
1,"Nadagdagan ng 12 ang local cases sa Pilipinas ng mas nakahahawang Delta coronavirus variant ng COVID-19, batay sa inilabas na impormasyon ng Department of Health (DOH) nitong Huwebes. Ayon sa DOH, umakyat na sa 47 ang kabuuang local cases ng Delta variant sa bansa, at tatlo naman ang nasawi. Sa nasabing bilang, 36 ang gumaling na at walo ang active cases o patuloy na ginagamot. Sinabi rin ng DOH na tatlo sa mga bagong kaso ay mula sa Metro Manila; anim sa Region 3, dalawa sa Calabarzon, at isa sa Region 5. “All cases have been tagged as recovered but their outcomes are being validated by our regional and local health offices,” ayon sa DOH. Sinabi ng DOH na dapat paigtingin ang mga hakbang sa mga lugar na may bagong Delta variant cases, at maging sa mga lugar na tumataas ang bilang ng hawahan, “with the premise that there may be ongoing local transmission already.” Pinayuhan ng DOH ang mga lokal na pamahalaan na dagdagan ang ""sample"" na ipinapadala sa genome sequencing, lalo na sa mga lugar na may pagdami ng hawahan ng COVID-19. Samantala, nadagdagan din ang mga kaso ng iba pang variant ng COVID-19 tulad ng Apha na unang nakita sa United Kingdom at Beta naman na unang nakita sa Africa. Ayon sa DOH, 187 cases ang nadagdag sa Alpha variant, 142 sa Beta variant , at 12 naman sa P.3 variant na dito sa Pilipinas pinaniniwalaang nanggaling. Sa kabuuan, mayroon nang 1,668 Alpha cases sa Pilipinas, 1,827 Beta cases, at 233 P.3 cases, habang nanatili sa dalawa ang Gamma variant, na unang nakita sa Brazil. “The DOH reminds the public that as the government continually strengthens our healthcare capacity, the minimum public health standards and getting vaccinated when it is our turn are still the best defense against any variant,” paalala ng DOH. --FRJ, GMA News"
1,"Inihayag ng Department of Health (DOH) na mahigit 15 milyong katao na ang nabigyan ng COVID-19 vaccine sa Pilipinas. Ang Maynila at Quezon City, mahigit tig-isang milyon na ang nabakunahan, habang dumami naman ang mga nagpapabakuna sa Las Piñas mula nang isagawa ang pa-raffle na house and lot ang grand prize. Sa COVID-19 vaccination bulletin ng DOH, sinabing hanggang nitong July 18, umabot na sa 15,096,261 doses na ang naiturok sa mga tao na isinasagawa sa 1,297 vaccination sites. Umaabot umano sa average na 271,426 doses ang naibibigay sa bawat araw sa nakalipas na linggo, mas mababa sa target na 500,000 jabs sa isang araw. Sa mahigit 15 milyon doses na naibigay na, mahigit 10 milyon ang nakatanggap ng first dose, at 4.7 milyon naman ang naka-dalawang dose o fully vaccinates na. “To win our race against COVID-19 variants, we encourage senior citizens to get vaccinated and take their second dose as scheduled,” paalala ng DOH. “Regardless of vaccination status, everyone is urged to continue practicing the minimum public health standards as you may still get infected with COVID-19 and infect other people,” dagdag nito. Target ng pamahalaan na mabakunahan ang nasa 50 milyon hanggang 70 milyong Pinoy sa taong ito para mapahina ang hawahan ng COVID-19. Ang Quezon City, sinabing 1,165,175 doses ng bakuna ang kanila nang naiturok. Sa naturang bilang, 691,162 ang nabigyan ng kanilang first dose at 474,013 naman ang fully vaccinated na. Target ng lungsod na mabakunahan ang 1.7 milyon na residente. Sa Maynila, inanunsiyo naman na hanggang nitong Lunes, mahigit isang milyong bakuna na ang kanilang naiturok simula noong Marso. Sa naturang bilang, 657,748 ang nakatanggap ng first dose, habang 342,273 naman ang fully vaccinated na. Patuloy na hinihikayat ni Manila Mayor Isko Moreno ang mga tao na magpabakuna para malabanan ang pandemic. Sa Las Piñas City, sinabing tumaas naman ng mahigit 200% ang nagpapabakuna mula nang ipatupad ang programang ""May Bahay sa Bakuna"" noong nakaraang buwan. Ayon kay Las Piñas Rep. Camille Villar,  umabot na sa 313,045 residente ang nabakunahan, kung saan 100,535 sa mga ito ang fully vaccinated na. Noong June 14 bago ilunsad ang programang ""May Bahay sa Bakuna,"" nasa 32,971 katao pa lang ang nakatanggap ng dalawang dose ng bakuna. Sa naturang programa, binibigyan ng raffle ticket ang mga magpapabakuna. Mayroong raffle ng grocery items bawat buwan, at motorsiklo naman at house and lot ang grand prize pagdating sa Disyembre. Dahil sa pagdami ng nagpapabakuna, nasa 95.74% na umano ang vaccine utilization rate ng Las Piñas na pangalawa pinakamataas sa Metro Manila.— FRJ, GMA News"
1,"Tiyak na sina senador Juan Miguel Zubiri at Pasig Mayor Vico Sotto kung anong posisyon ang tatakbuhan nila sa darating na Eleksyon 2022. Si Senate Majority Leader Juan Miguel Zubiri, sinabing hihirit siya ng isa pang termino bilang senador. Hanggang dalawang termino ang mga senador na tig-anim na taon ang bawat isa. Sa Laging Handa press briefing nitong Lunes, sinabi ni Zubiri na tatakbo siya bilang ""independent"" candidate. ""Tumatakbo ko bilang independent but we have an alliance with the administration, supportive naman po tayo sa mga administration programs,"" sabi ni Zubiri. Idinagdag niiya na tatakbo ring senador sina House Deputy Speaker Loren Legarda, Sorsogon Governor Francis Escudero, at mga kapwa niya re-electionist senators na sina Sherwin Gatchalian at Joel Villanueva . Sinabi ni Zubiri na tutulungan nila ang isa't isa sa gagawing pagtakbo sa darating na halalan. Samantala, inihayag ni Pasig Mayor Sotto na katulad na posisyon pa rin ang tatakbuhan niya sa darating na halalan para sa ikalawa niyang termino. Hanggang tatlong termino maaaring tumakbo ang mga alkalde na may tig-tatlong taon ang bawat isang termino. ""We've made a lot of gains pero sa totoo lang limited ang nagawa namin dahil sa pandemya,"" ayon kay Sotto sa panayam ng ANC. Napagtanto umano ni Sotto sa ginawa niyang State of the City Address, na halos napunta sa pagtugon sa COVID-19 pandemic ang kaniyang unang termino bilang alkalde. ""Sa dalawang taong mayor ako, nine months lang yung walang pandemic,"" saad niya. ""Kumbaga we had nine months to clean things up. Grabe yung pinagdadaanan namin dito,"" patuloy niya. Si Sotto ang tumapos sa 27-taon na pamumuno ng pamilya sa Eusebio sa Pasig City nang manalo siya noong 2019 elections. Si Vico ay anak nina Bossing Vic Sotto at Coney Reyes, at pamangkin ni Senate President Vicente ""Tito"" Sotto III, na napapabalitang tatakbong bise presidente sa Eleksyon 2022. --FRJ, GMA News"
1,"Isang pick-up truck ang aksidenteng sumalpok sa isang bangko sa Trece Martires, Cavite. Sa ulat ni Jonathan Andal sa “24 Oras Weekend” nitong Linggo, makikita sa CCTV na ang kotse ay mabagal na lumiko ngunit biglang dumiretso nang mabilis papuntang parking. Gawa nito, ang kotse ay bumangga sa isang bangko. Nabasag ang glass panel ng bangko at makikitang ang kotse ay sumampa pa sa ilang baitang ng hagdan sa harap. Ayon sa saksi na tumanggi nang magpakilala, dalawa ang nasaktan sa aksidente - ang gwardya ng bangko at isang 47-taong gulang na babae. “Human error” ang nangyari, sabi ni Trece Martires chief Police Lieutenant Colonel Junar Alamo. “Imbes na preno ang matapakan, acceleration ang kanyang natapakan,” sabi niya. Hindi pagmamay-ari ng drayber ang kotse na nakabangga, kung kaya’t ito’y nag-iiyak matapos ang aksidente. Nakalabas na noong Sabado ang mga biktima ng aksidente. Nakipag-areglo na rin sa kanila ang naka-aksidente. “Nagkasundo nalang both parties sa kanilang babayarin sa hospital then yung damage do’n sa bangko ay ipapagawa nalang nung naka-aksidente,” sabi ni Alamo. Upang maiwasan na maulit ang pangyayari, paalala ng pulis na “mag-concentrate sa pagmamaneho.” — Franchesca Viernes/DVM, GMA News"
1,"Isang SUV ang bumangga sa mga concrete barrier na nakalagay sa northbound lane ng EDSA-Ortigas flyover nitong Miyerkules. Kamakailan lang, nahuli-cam ang pagbangga ng isang taxi sa mga concrete barrier sa EDSA-Ayala underpass. Sa panayam ng Super Radyo dzBB, sinabi ni Metropolitan Manila Development Authority-EDSA Special Traffic and Transport Zone head Bong Nebrija, na naharangan ng Isuzu Crosswind ang busway matapos mabangga ang  kongkretong harang. Masuwerte naman na walang nasaktan sa naturang insidente, ayon pa kay Nebrija. Dakong 3:30 pm, ay hinihintay pa ang tow truck na mag-aalis sa bumanggang sasakyan at aayusin ang mga napinsalang harang. FLASH REPORT: SUV, inararo ang ilang concrete barrier sa bahagi ng EDSA-Ortigas Flyover (NB) — Bong Nebrija, Head, MMDA Special Traffic and Transport Zone. pic.twitter.com/AL5bqZnIyu   Noong madaling araw ng July 11, bahagyang nasaktan ang isang driver nang bumangga ang minamaneho niyang taxi sa mga kongkretong harang sa EDSA-Ayala underpass. Hindi nagtagal, isang taxi ang sumulpot sa kaniyang kaliwang bahagi at sumenyas na mag-o-overtake na pinagbigyan naman ng motorista. Ayon kay Nebrija, may pagkakamali ang driver ng taxi dahil nag-overtake ito kahit may ""solid white line"" sa lugar na ibig sabihin ay bawal ang mag-overtake o pagpalit ng linya. Posibleng naka-dim umano ang ilaw ng taxi kaya hindi agad napansin ng driver ang mga harang na kongkreto. --FRJ, GMA News"
1,"Nahuli-cam ang pagsalpok ng isang taxi sa mga concrete barriers na bumulaga sa kaniya sa EDSA-Ayala underpass. Ang Metropolitan Manila Development Authority (MMDA), sinabing ang taxi driver ang may pagkakamali. Sa ulat ni Mariz Umali sa GMA News “24 Oras” nitong Martes, ipinakita ang dashcam video ng isang motorista habang tinatahak ang nasabing underpass noong madaling araw ng July 11. Hindi nagtagal, isang taxi ang sumulpot sa kaniyang kaliwang bahagi at sumenyas na mag-o-overtake na pinagbigyan naman ng motorista. Pero bago pa man makabalik sa tamang linya ang taxi, bumangga na siya sa mga concrete barrier na nasa gitna ng kalsada. Ang motoristang may dashcam na si Leorido Ariguin Jr., nakapreno agad. Nakaligtas din ang taxi driver na nakilalang si Alberto Cadelena, nagtamo lang ng bahagyang pinsala sa balikat. “Ang suwerte na lang din po at hindi ganoon kabilis ang takbo ko,” ayon kay Ariguin Jr. na bahagyang galos lang ang tinamo. Si MMDA EDSA Traffic Manager Colonel Bong Nebrija, ipinunto ang mga pagkakamali ni Cadelena sa pagmamaneho bagaman lumilitaw sa imbestigasyon na hindi siya lasing o nakatulog habang nagmamaneho. “Unang-una, solid white line. You’re not supposed to overtake or change lane, no? Pangalawa, duda ko naka-dim ‘yung ilaw niya,” ayon kay Nebrija. Idinepensa rin ni Nebrija mula sa mga puna ang mga concrete barrier sa kalsada tulad sa naturang underpass na walang early warning device o marka. “Meron po dating ano ‘yan hazards lights together with the early warning devices. However, meron na noon dati, binunggo pa ‘yun. Ilang beses nabunggo, ilang beses na kami na siraan ng hazards lights,” paliwanag niya. “Alam niyo naman ‘yung procurement ng gobyerno, it will take time,” dagdag niya. Mula nang maglagay ng concrete barriers sa EDSA noong June 2020, nakapagtala ang MMDA ng halos 100 aksidente ng pagbangga sa mga harang na bato sa bawat buwan. Pero unti-unti na raw itong nabawasan nang masanay na ang mga tao. Katunayan nitong nakaraang buwan, 28 aksidente lang ang naitala, at mula July 1 hanggang July 12 ay walo lang. “Our safety is our personal responsibility. Meron po talaga tayong mga barriers and other objects on the road that we need to avoid. Ngayon, we need to check ourselves if we are fit to drive, and we cannot blame inanimate objects for accidents like this,” paalala ni Nebrija. Posible raw na maharap sa reklamong reckless imprudence resulting in damage to property ang taxi driver.--FRJ, GMA News"
1,"Papayagan na ng pamahalaan na lumabas para ilang aktibidad ang mga batang limang-taong-gulang pataas na nasa piling mga lugar. Gayunman, bawal pa rin sila sa loob ng mall. Nitong Biyernes, sinabi ni presidential spokesperson Harry Roque na ipatutupad ang naturang bagong patakaran tungkol sa mga bata na nasa general community quarantine (GCQ) at modified general community quarantine (MGCQ). Hindi kasama sa bagong patakaran ang mga batang nasa GCQ ""with heightened restrictions,"" tulad ng Laguna at Cavite. Ayon kay Roque, basta may kasamang nakatatanda, ang bata ay puwede nang magpunta sa mga sumusunod na lugar: -beach -park -playground -outdoor tourism areas at -biking and hiking trails Puwede na rin sa sila sa mga outdoor non-contact sports at kumain sa ""alfresco dining"" establishments o nasa labas ng kainan ang puwesto. Hindi pa rin puwede ang mga bata sa mga mall, at mananatiling 15-anyos pataas lang ang papayagan. Pinapayagan din ng pamahalaan ang local government units (LGUs) na taasan ang age restriction ng mga bata batay sa sitwasyon ng COVID-19 pandemic sa kanilang lugar. —FRJ, GMA News"
1,"Nasa 45 katao ang nasawi, habang 49 na iba ang nasugatan matapos bumagsak ang C-130 aircraft ng Philippine Air Force (PAF) sa Patikul, Sulu nitong Linggo. Ayon sa militar, hanggang nitong 8:40 p.m. ng Linggo, 42 sa mga nasawi ay military personnel na sakay ng eroplano, at tatlo naman ang sibilyan na nadamay at nasa lupa nang mangyari ang insidente. Sa kabuuan, 96 na tauhan ng militar ang sakay ng eroplano at 49 ang sugatan, habang lima pa ang hinahanap. Sa mga sibilyan na nadamay na nasa ibaba, may apat na iba pang nasugatan. 'Lumampas sa runway' Galing umano sa Lumbia Airport sa Cagayan de Oro City ang C130 military aircraft na may tail number na 5125, at lalapag sa Jolo port sa Sulu nang bumagsak ito dakong 11:30 a.m. Sa pahayag ng Joint Task Force Sulu, bumagsak ang eroplano sa Sitio Amman sa Barangay Bangkal. Ilan sa mga sakay ng eroplano ay mga bagong Philippine Army privates. Sa ulat ng GMA News ""24 Oras,"" sinabi ni AFP chief General Cirilito Sobejana na lumampas ang eroplano sa runway. ""Na-miss niya 'yung runway trying to regain the power at hindi nakayanan, bumagsak doon sa Barangay Bangkal, Patikul, Sulu. We are doing our best effort to rescue the passengers,"" anang opisyal. May mga nakakita umano na may ilang sakay ng eroplano ang tumalon bago sumayad sa lupa ang dambuhalang aircraft. ""We remain to be hopeful that we could find more survivors. Our search and rescue is still ongoing with 17 personnel unaccounted. This individuals were supposed to report to their battalions today. They were supposed to join us in our fight against terrorism,"" ayon kay Joint Task Force Sulu Commander Major General William Gonzales. Sinabi ng militar na walang nangyaring pag-atake kaya bumagsak ang eroplano. Ayon sa tagapagsalita ng Bangsamoro government at rapid disaster response head Minister Naguib Sinarimbo, ginagamit ang eroplano sa paghahatid ng COVID-19 medicines at iba pang gamit sa mga isla sa rehiyon. Ito na ang ikatlong insidente ng pagbagsak ng eroplano ng militar sa taong ito. Nitong Enero, isang helicopter ang bumagsak, at nasundan nitong Hunyo. Nanawagan naman si Defense Secretary Delfin Lorenzana na iwasan ang mga espekulasyon kaugnay sa nangyaring insidente. ""With the investigations of the past mishaps still ongoing, such speculations are as of yet baseless and disrespectful to the affected men and women of the Philippine Air Force, AFP  and their families,"" ayon sa kalihim. ""We call on the public to refrain from spreading highly speculative statements about the unfortunate incident,"" pakiusap niya. —FRJ, GMA News"
1,"May isisiwalat umano si Senador Manny Pacquiao kaugnay sa alegasyon ng mga katiwalian sa gobyerno, ayon kay Senador Panfilo Lacson. Sa panayam sa radyo nitong Biyernes, sinabi ni Lacson na kinausap sila ni Senate President Vicente Sotto III ni Pacquiao nitong Huwebes, kaugnay sa pinaplanong pagsisiwalat sa umano'y katiwalian sa gobyerno. Plano umano ni Pacquiao na pasabugin ang ""bomba"" bago siya umalis patungong Amerika para paghandaan ang laban kay Errol Spence Jr. na gaganapin sa Agosto. “Sabi niya ‘Alam mo boss, marami akong balak.’ Sabi ko ‘pero medyo tingnan mo ring mabuti kung ano yung hinahawakan mo, mahirap na baka mapasukan ka ng fake na ebidensya o dokumento, ang balik niyan sa'yo matindi,’” sabi ni Lacson na payo raw niya kay Pacquiao. “‘Kung sakali namang meron, mas magandang pag-aralan munang mabuti.’ Mukhang desidido siya, sabi niya nga 'talagang kompleto ako, hindi ako magsasalita nang wala,’” dagdag ni Lacson. Ayon pa sa senador, mayroon umanong hawak na dokumento si Pacquiao na nagpapakita raw ng katiwalian na sangkot ang mga matataas na opisyal. “Sabi niya, 'Bago ako umalis ng Sabado, mayroon akong ibabahagi sa mga media,'” ani Lacson tungkol sa plano ni Pacquiao. Kamakailan lang, tinanggap ni Pacquiao ang hamon ni Pangulong Rodrigo Duterte na patunayan ang alegasyon ng katiwalian sa kaniyang administrasyon. Umaasa naman si Lacson na hindi mauuwi sa personalan ang sigalot nina Pacquiao at Duterte. ""’Pag ‘yung magkaibigan matalik tapos medyo nagkakapikunan, nagkakabangayan, nakakalungkot yung pangitain. ‘Di magandang tingnan at mararamdan mo yung parang falling out na nangyayari,” ani Lacson.--FRJ, GMA News"
1,"Patuloy na iniisip ng isang ginang kung ano na ang nangyari sa kaniyang mister na dinukot ng mga armadong lalaki noong Pebrero sa Quezon City. Ang kasama ng kaniyang mister na dinukot din, nakitang patay at nakabalot sa lambat tatlong araw matapos silang mawala. Sa ulat ni Emil Sumangil sa GMA News ""24 Oras"" nitong Huwebes, kinilala ang nawawalang mister na si Rafael Kwe, 38-anyos. Isang 23-anyos na tattoo artist naman ang kasama niyang dinukot noong Pebrero 16 sa labas ng isang convenience store sa Barangay Gulod sa Novaliches, Quezon City. Tatlong araw matapos mangyari ang pagdukot [Pebrero 19], nakita ang bangkay ng tattoo artist na may saksak sa katawan at nakabalot sa lambat sa baybayin ng Laguna de Bay. Dalawang araw [Pebrero 18] naman matapos na dukutin ang dalawa sa Quezon City, isa pang kaibigan ng tattoo artist ang kinuha rin ng mga armadong lalaki sa Pasay City. Hindi nabanggit sa ulat kung ano ang sinapit ng lalaki. Naniniwala ang kaanak ni Kwe na konektado ang insidente. ""Hindi niyo alam 'yong sakit at hirap na pinaranas niyo sa amin. 'Yong mga anak ko, nagkakasakit. 'Yong mga anak ko, nagbabagsakan na sa eskwelahan,"" ayon sa asawa ni  Kwe. Ipinaalam daw nila sa Quezon City Police District ang nangyari pero wala pa silang natatanggap na bagong impormasyon mula sa pulisya. ""May ongoing case 'yan. Ang violation lang po ng asawa ko, no helmet and no license,"" aniya. Sa kabila ng pinagdadaanan, napag-alaman din na nakapaglabas ng mahigit P350,000 ang pamilya sa mga taong nagpapakilala na hawak nila ang kaniyang mister. ""'Kapag hindi ka nagpadala, ipapadala ko ang daliri ng asawa mo,' 'Kapag hindi ka nagpadala ng P30,000, ipapadala ko 'yong ulo ng asawa mo,'"" sabi ng ginang. ""Kahit wala kaming pera, kulang na lang ibenta ko ang sarili ko,"" umiiyak niyang pahayag. Plano ng ginang na humingi ng tulong sa National Bureau of Investigation para sa kaso ng kaniyang mister. Sinisikap pa ng GMA News na makuha ang panig ng pulisya tungkol sa mga taong nawawala.--FRJ, GMA News"
1,"May panibagong banat si Pangulong Rodrigo Duterte kay Senador Manny Pacquiao, na nagsabing lumala ang katiwalian sa kasalukuyang pamahalaan. Sa talumpati ni Duterte sa pagpapasinaya ng LRT 2 East Extension Project nitong Huwebes,  sinabi niya na dapat magtrabaho si Pacquiao bilang mambabatas at huwag palaging lumiliban. “Bakit ngayon ka lang nagsalita at bakit umatras ka dun sa boxing fight? Kasi alam mo 'pag matalo ka, you are a goner. Those are your inconsistencies,” anang Punong Ehekutibo. “Sit in Congress, finish and find out corruption. If not, you are a shit. A shit is a shit. Magtrabaho ka, do not go elsewhere... 'Wag kang pa-absent-absent,"" dagdag pa ng pangulo. Una rito, sinabi ni presidential spokesperson Harry Roque Jr., na maling taktika ang ginawang pag-atake ni Pacquiao kay Duterte. Kabilang ang pangalan ni Pacquiao sa mga lumulutang na posibleng tumakbong pangulo sa 2022 elections. “Pulitika po iyan ‘no, eh alam naman nating lahat gustong tumakbo ng presidente ni Senator Pacquiao. Sa akin po, hindi tamang istratehiya iyan kasi napakatagal naman pong nagsama si Senator Pacquiao at ni Presidente,” ani Roque. Dagdag pa niya, “Paulit-ulit ko nga pong sinasabi eh ‘no, binanggit na ni Presidente isa sa tatlo na posible sana niya noon na i-endorso for president is Senator Manny Pacquiao, hindi ko po alam kung bakit hindi nakapaghintay si Senator Manny Pacquiao.” —FRJ, GMA News"
1,"Dapat umalis muna sa kanilang partidong PDP-Laban si Senador Manny Pacquiao bago niya batikusin si Pangulong Rodrigo Duterte, ayon kay Energy Secretary Alfonso Cusi. Ginawa ni Cusi ang pahayag nitong Martes, makaraang hamunin ni Duterte si Pacquiao nitong Lunes ng gabi na patunayan ang alegasyon ng katiwalian sa ilang sangay ng kaniyang pamahalaan. “Well, it’s really unfortunate that the acting president of the party is accusing the chairman—who is the President of the country—of those things, that Senator Pacquiao said openly,” sabi ni Cusi sa panayam sa ANC. Si Duterte ang tumatayong chairman ng PDP-Laban, habang acting president naman si Pacquiao, at vice chairman si Cusi. “If you don’t like your house… if you don’t like the company you’re working for, don’t say something about it. Lumayas ka muna, bago mo sunugin ang bahay mo,” dagdag ni Cusi. Una rito, sinabi ni Pacquiao sa isang panayam na patuloy na may nagaganap na katiwalian sa ilang ahensiya ng gobyerno. Minsan na ring pinuna ni Pacquiao at sinabing ""nakukulangan"" siya sa paninindigan ni Duterte sa usapin ng West Philippine Sea. Ayon kay Cusi, nagkaroon ng problema sa grupo niya at ni Pacquiao sa PDP-Laban noong December 2020 sa isang thanksgiving party na inorganisa ng ilang opisyal ng partido. Kabilang sa mga imbitado sina Duterte at Cusi pero hindi sila nakadalo. Sinabi ni Cusi, na nagulat sila nang magkaroon ng pagbabago sa liderato at naging pangulo na ng partido si Pacquiao. Bagaman wala naman daw silang tutol sa bagong liderato, humingi pa rin sila ng paliwanag kay Senador Aquilino “Koko” Pimentel III, dating PDP-Laban president at ngayon ay executive vice chairman. Paliwanag umano ni Pimentel, nais lamang nilang bigyan ng ""exposure"" si Pacquiao bilang paghahanda sa plano nito sa 2022. “Senator Koko explained to us that, you know, to give Senator Manny exposure because I believe he has plans to run for higher office,” ani Cusi. Dagdag pa ng opisyal, sinikap nilang makausap si Pacquiao pero hindi nangyari. Maaari umanong naayos ang anumang gusot nang nangyari ang kanilang pagpupulong. Sa nasabing panayam sa ANC, sinabi ni Cusi na suportado ng PDP-Laban ang tambalan nina Senador Bong Go at Duterte sa May 2022 national elections. Itinanggi naman ni Cusi na plano nilang alisin si Pacquiao sa pagiging presidente ng PDP-Laban sa pulong na gagawin sa July 17. Ipauubaya raw nila sa mga miyembro ng partido ang usapin sa liderato. “That [ousting Pacquiao] is not in my agenda. The agenda that we are having is all party matters but I don’t know how the membership, the council [will decide on it],” giit niya. “If Manny Pacquiao is already attacking the President, then I would say he is not supporting the President. Maybe his group is not supporting the President but this will be decided on the assembly. But I believe we should meet once and for all to settle  this issue,” dagdag ni Cusi. Nauna nang sinabi nina Pimentel at Pacquiao na hindi sila dadalo sa naturang pagpupulong.--FRJ, GMA News"
1,"Nag-viral ang isang video sa social media na makikita ang pagturok ng COVID-19 vaccine sa isang tao sa Makati City pero hindi naman pinindot ng nurse ang heringgilya para maipasok sa katawan ang gamot. Si Mayor Abigail Binay, humingi ng paumanhin at tinawag na ""human error"" ang nangyari. Sa video, makikita na matapos maiturok ang karayom sa braso ng isang tao, kumuha na ng band aid ang nagturok na isa umanong nurse at inalis na ang heringgilya na mayroon pa ring gamot. Nitong Lunes, sinabi ni Mayor Binay na ""honest mistake"" ang nangyari at kaagad naman naituwid ang pagkakamali. “We acknowledge the video, it was a human error on the part of the volunteer nurse. It happened last June 25. June 26, the video was shown to us na hindi po siya nabakunahan, we apologize to the public,” ayon kay Binay sa Palace briefing. Umapela ang alkalde na unawain ang pangyayari at huwag batikusin ang volunteer nurse at ang COVID-19 vaccination program. “Maawa po tayo sa nurse, kusang-loob po siya naglaan ng kaniyang oras, tao lang po, napapagod. Naitama naman agad ang pagkakamali. Humihingi rin siya ng tawad and we are giving an assurance na hindi na uli mangyayari ito,” sabi pa ni Binay. “Huwag na natin pagbintangan ng walang ebidenisya...para siraan ako, ang vaccination program ng Makati. Huwag natin gamitin ito para siraan ang vaccination program ng bansa,” patuloy niya. Sa Facebook page ng Makati City, sinabi ni Binay sa pahayag na aksidente ang nangyari at “human error.” Hinikayat niya ang publiko na ituon na ang atensiyon sa COVID-19 vaccine rollout. Gayunman, sinabi ng Department of Health, na iimbestigahan nila ang insidente na umano'y “clear breach of vaccination protocol.” “Sinisigurado po namin na ating iimbestigahan ang pangyayaring ito upang mapabuti ang ating national vaccination program,” ayon kay Health Secretary Francisco Duque III. Una rito, sinabing umabot na sa 10 milyon doses ng COVID-19 vaccine ang naiturok sa mga Pinoy hanggang nitong June 27, apat na buwan matapos simulanang inoculation campaign.--FRJ, GMA News"
1,"Iniligtas ang 15 babaeng masahista na nag-aalok ng ""extra service"" kapalit ng dagdag bayad sa isang high-end spa sa Quezon City. Sa ulat ni John Consulta sa GMA News ""Unang Balita"" nitong Huwebes, makikita ang paspasang pagpasok ng mga tauhan ng National Bureau of Investigation (NBI) Anti-Human Trafficking Division sa naturang establisyimento. Inabutan ng mga awtoridad ang limang parokyano sa mga VIP room habang sinagip ang 15 babaeng masahista sa operasyon. May ginagawa umanong gimik ang mga masseuse para dumami ang kanilang parokyano. ""Meron tayong pandemic, nagkaroon ng promo itong spa, ibinaba nila 'yung presyo ng services nila, for members only, so hahanapan ka nila ng membership ID, may particular na hinihingi sila sa customers,"" sabi ni Atty. Janet Francisco, hepe ng NBI Anti-Human Trafficking Division. Karamihan sa mga babaeng masahista ay nanggaling sa mga bar, hotel at iba pang nagsarang establisyimento dahil sa pandemya. Natagpuan din ng NBI ang flyers sa spa na nagre-recruit ng mga bagong masahista. Hindi nagbigay ng pahayag ang mga inaresto, na nahaharap sa kasong human trafficking, habang isasagawa ang turn over sa DSWD ang mga nasagip na kababaihan. —Jamil Santos/LBG, GMA News"
1,"Inihayag ng presidente ng Lakas-Christian Muslims Democrats (Lakas-CMD) na si House Majority Leader Ferdinand Martin Romualdez, na susuportahan nila si Davao City Mayor Sara Duterte sakaling magpasya ang alkalde na tumakbong pangulo sa 2022 elections. Ang pahayag ay ginawa ni Romualdez matapos na makipag-alyansa muli ang kaniyang partido sa regional party na Hugpong ng Pagbabago ni Duterte. “If Mayor Sara Duterte decides to seek higher office for 2022, we are ready to work for her victory in the coming election,” anang kongresista. Sa kasunduan, susuportahan umano ng dalawang partido ang kanilang magiging kandidato sa panguluhang halalan sa 2022. “I call on other political parties to join us and be part of our mission to form a broad multi-party coalition anchored on shared principles. We need coalition partners that share the same vision of building a strong Republic through sustainable growth and development of the regions,” saad ni Romualdez nitong Miyerkules. Ayon kay Romualdez, subok na ang lakas ng impluwensiya ng HNP sa halalan. “Nakita po natin sa 2019 elections, maraming nahalal na HNP-endorsed na senatorial candidates. We are very mindful, we have deep respect for the influence and ability of the HNP to deliver support,” paliwanag niya. Sa ngayon, wala pa umanong partikular na mga kandidato ang Lakas-CMD para sa darating na eleksyon. Hindi pa rin umano siya nakapagdedesisyon kung tatakbo siyang bise presidente matapos siyang iendorso ni Pangulong Rodrigo Duterte. “Pinag-iisipan natin nang husto, we are very much in deep consideration of this opportunity to vie for the second highest position in the land, it would be done with consultations… from where I hail, the province of Leyte, of course with our party members, I will rely heavily on that,” aniya. Kamakailan lang, sinabi ni Pangulong Duterte na nangako siya noon kay Romualdez na susuportahan niya ito kapag tumakbong bise presidente. Aminado si Romualdez na kasama ang naturang pahayag ng Punong Ehekutibo sa magiging desisyon niya sa Eleksyon 2022.— FRJ, GMA News"
1,"Natangayan ng P77,000 ang isang customer sa isang tindahan sa Quezon City, ayon sa ulat ng Unang Balita nitong Martes. Inakala raw ng biktimang si Ruel Magura na empleyado ng tindahan ang lalaking lumapit sa kaniya habang siya ay bumibili ng materyales kaya inabot niya rito ang pera. Ngunit nang kukunin na ni Magura ang binili niyang materyales ay sinabi raw ng may-ari na hindi pa siya bayad. Ayon sa may-ari, akala niya magkaibigan ang suspek at ang biktima. Tinutugis na ng mga pulis ang salarin. —KBK, GMA News"
1,"Pinayagan na ulit ni Manila Mayor Isko Moreno ang walk-in sa pagbabakuna matapos langawin ang mga bakunahan sa lungsod nitong Lunes. Ayon sa ulat ni Tina Panganiban-Perez sa GMA News ""24 Oras,"" sinabing lumuwag ang ilang bakunahan sa Maynila matapos ipagbawal ni Moreno kaninang umaga ang pagwa-walk-in sa mga bakunahan dahil nagkakaroon ng mahabang pila at kaguluhan. Pero binawi rin ito ni Moreno kinahapunan dahil hindi nagsidatingan ang mga naka-schedule na babakunahan. Nadismaya raw si Moreno nang pumunta siya sa mga bakunahan at makitang walang mga tao. ""Kaya ako sumugod dito kasi kanina pa ako nagmo-monitor, 22 sites, nilalangaw,"" ani Moreno. Dahil dito, pinayagan na ulit ni Moreno ang walk-in. Samantala, ang ilang mga pinauwi kanina ang naglabas ng sama ng loob matapos hindi sila mabakunahan. ""Samantalang dati, naghahanap kayo ng gustong turukan, wala nagpaturok. Ngayong nandito na ang mga tao, available na, ayaw silang turukan,"" anang isang residente. Sa Facebook page ng alkalde, inanunsyo ang mga lugar na pagdarausan ng mass vaccination para sa isang first dose ng bakuna na kinabibilangan ng A1, A2, A3, A4, at A5 priority groups. Isasagawa ang pagbabakuna sa iba't ibang lugar pati na sa apat na mall at anim na school sites. ""Idaraos po ang pagbabakuna hanggang 8pm. Hinihikayat namin ang lahat na magtungo sa ating vaccination sites sa iba pang mga oras upang makaiwas sa siksikan. Nais po naming matiyak ang kaligtasan ninyo,"" panawagan ng alkalde. --Ma. Angelica Garcia/FRJ, GMA News"
1,"Nagkaroon ng kaguluhan sa pila ng mga magpapabakuna sa COVID-19 nitong Linggo sa Sta. Ana, Maynila nang may sumingit umano. Ayon sa mga residente, nakapila ang maraming tao bandang 11:30 ng umaga sa labas ng Sta. Ana Elementary School nang may namataan silang pinapasok gamit ang pangalawang gate ng paaralan, ayon kay Rjay Defeo ng GMA News. ""Nagpapasok sila kahit wala sa pila. Kami, kanina pang ala-una nang umaga dito,"" ani isang residente. Tinawag ng mga residente ang mga umano'y sumingit sa pila ngunit hindi sila pinansin ng mga ito. Mahaba pa rin ang pila ng mga nais magpabakuna sa Sta. Ana Elementary School sa Maynila kahit ubos na ang nakalaang supply ng #COVID19 vaccine doses ngayong Linggo. @gmanews pic.twitter.com/4jDPs7bSPH   Samantala, nanatili namang nakapila ang mga residente sa labas na paaralan kahit na naubos na ang supply ng mga bakuna para sa araw na ito. Sa dami rin ng nakapila, hindi na nasunod ang physical distancing. ""First come, first served"" ang polisiya ng pagbabakuna laban sa COVID-19 sa mga vaccination site sa Maynila. May mga limitadong supply ng bakuna kada vaccination site bawat araw. —KG, GMA News"
1,"Nakuhanan ng shabu ang dalawang lalaking inaresto sa Quezon City dahil sa hindi pagsusuot ng face mask, ayon sa ulat ni James Agustin sa Unang Balita nitong Biyernes. Nakatago sa underwear ng isa sa mga suspek ang iligal na droga na nakalagay sa maliit na plastic. Nakuha ito matapos siLang kapkapan ng mga tauhan ng Barangay Old Balara na umaresto sa kaniya. Sa kabuuan, apat na sachet ng shabu na nagkakahalaga ng mahigit P10,000 ang nakuha sa mga suspek na kinilalang sina Sonny Navia at Joey Ansua. Aminado ang dalawa na sa kanila ang droga. Nai-turn over na sa pulis ang dalawang suspek, na dati na raw nakulong dahil sa pagsusugal. —KBK, GMA News"
1,"Isang rider na sinubukang tumayo matapos matumba sa EDSA, Quezon City ang nasawi nang mahagip at magulungan ng bus. Sa ulat ng GTV ""Balitanghali"" nitong Lunes, sinabi ng ilang saksi na pilit na tumatayo ang rider matapos matumba ang motorsiklo sa gitna ng highway. Pero may biglang dumating bus at nagulungan ang biktima. Nasa kostudiya na ng mga awtoridad ang bus driver. Hindi nagbigay ng pahayag ang pamilya ng biktima, ayon sa ulat.--FRJ, GMA News"
1,"Hindi sumang-ayon si Senador Manny Pacquiao sa naging pahayag ni Pangulong Rodrigo Duterte na wala siyang alam tungkol sa foreign policy matapos niyang punahin noon ang posisyon ng Punong Ehekutibo sa usapin ng West Philippine Sea. “I respect the President’s opinion but humbly disagree with his assessment of my understanding of foreign policy. I am a Filipino voicing out what needs to be said in defense of what has been adjudicated as rightfully ours,” sabi ni Pacquiao sa isang pahayag nitong Miyerkules. Idinagdag ni Pacquiao na maaaring nabigyan ng maling impormasyon si Duterte nang magsabi siyang ""nakukulangan"" siya sa paninindigan ng pangulo sa ginagawang panghihimasok ng China sa WPS. “I regret that the President was misinformed regarding my statement on the West Philippine Sea Issue. I firmly believe that my statement reflects the sentiment of majority of the Filipinos, that we should stand strong  in  protecting our sovereign rights  while pursuing a peaceful and diplomatic solution to the dispute,” patulong ng fighting senator. Sa panayam ni Pastor Apollo Quiboloy sa Davao City nitong Martes, sinabi Duterte na walang alam si Pacquiao sa foreign policy dahil sa naging pahayag nito sa kaniyang posisyon sa usapin ng WPS. “It’s about foreign policy. I would not want to degrade him but next time he should, mag-aral ka muna nang husto,"" patungkol ni Duterte kay Pacquiao, na kapwa niya opisyal sa PDP-Laban. Nitong nakaraang Mayo, inihayag ni Pacquiao na nakukulangan siya sa posisyon ng Punong Ehekutibo sa usapin ng WPS kumpara sa mga sinabi niya noong panahon ng kampanya. “Sa akin nakukulangan ako doon sa kumpara doon sa bago pa siya tumakbo, mag-e-eleksyon pa lang. Dapat ipagpatuloy n’ya ‘yun para magkaroon din ng respeto sa atin ang China,” sabi ni Pacquiao sa isang panayam. Ang tinutukoy ni Pacquiao ay ang pahayag ni Duterte noong kampanya na sasakay siya sa jet ski at itatayo ang watawat ng Pilipinas sa teritoryo ng bansa sa WPS. Pero sinabi ni Duterte kamakailan na biro lang at bahagi ng pangangampanya ang kaniyang sinabi. Si Pacquiao ang acting president ng PDP-Laban habang chairman naman ng partido si Duterte.— FRJ, GMA News"
1,"Buhay ang naging kapalit sa pagdayo ng isang lalaki sa barangay ng mga lalaking sisingilin niya dapat ng P1,000 panalo sa pusta umano sa karera ng mga kalapati sa Maynila. Sa ulat ni Jonathan Andal sa GMA News ""24 Oras"" nitong Lunes, makikita sa kuha ng CCTV ng Barangay 767 sa San Andres Bukid, Maynila, na pinagtulungan sa harap ng maraming tao at pinatay sa saksak ng apat na lalaki ang biktimang si Kenneth Pagulayan, 30-anyos. Nagawa pa ni Pagulayan na makatakbo pero nadapa siya kaya inabutan ng mga salarin at pinagtulungang saksakin ng apat na beses sa likod. Sa imbestigasyon ng Manila Police District, lumilitaw na pustahan sa karera ng kalapati ang nakikita nilang motibo sa likod ng naturang krimen. ""Lumalabas na nanalo sa pustahan itong si Kennth pero hindi yata siya binayaran doon sa pinagkasunduan nilang pusta,"" ayon kay Police Captain Henry Navarro, hepe ng MPD, Homicide Section. ""Ayon doon sa isa sa mga suspek na natalo din sa pusta, na kung gustong makuha ni Kenneth yung kaniyang panalo ay siya ang pumunta doon  sa lugar ng mga suspek,"" dagdag pa niya. Tinatayang P1,000 umano ang sisingilin ng biktima sa mga suspek kaya dumayo siya sa lugar ng mga ito na nasa kabilang barangay. Hinahanap ng mga awtoridad ang cellphone ng biktima para malaman ang naging pag-uusap ng biktima at mga suspek. Pinaghahanap pa ang mga salarin at hindi pa nakikita ang patalim na ginamit sa pagpatay sa biktima. Gayunman, tukoy na ng pulisya ang pagkakakilalanlan sa mga salarin na nasa edad 20 hanggang 30. Ngunit kahit nangyari ang krimen sa harap ng maraming tao, wala umanong saksi na nais magbigay ng pahayag na maaaring dala ng takot sa mga salarin. Ayon sa barangay, kilalang pasaway ang mga suspek sa kanilang lugar. Nasa drug watchlist din umano ang salarin na nakita sa video na may hawak ng patalim. Tumanggi naman ang pamilya ng biktima na magbigay ng pahayag, ayon sa ulat.--FRJ, GMA News"
1,"Nasawi ang isang aso na nakapatay umano ng manok matapos itong ilang beses na paghahatawin ng dalawang lalaki sa Malolos, Bulacan. Sa ulat ni Jamie Santos sa GMA News ""24 Oras Weekend"" nitong Sabado, makikita sa video ang ginawang paghabol ng isang lalaki na may hawak na mahabang bagay sa Siberian Husky na si Evelyn. Dahil sa takot ng aso, nagtago ito sa ilalim ng nakaparadang van. Pero tila walang takas ang hayop dahil may kasama ang lalaki na isa pang lalaki na may hawak ding mahabang bagay. Ilang saglit pa, pinapalo na nila ang aso para makaalis ito mula sa ilalim ng van. Nang umalis ang nakaparadang sasakyan, sinundan pa ng mga lalaki ng walang humpay na pagpapalo ang nakahandusay nang aso. Nang wala nang malay ang Husky, kinaladkad ito papalayo. Pero hindi pa pala nakuntento ang lalaki dahil muli nitong pinagpapalo ang aso saka muling kinaladkad. Nangyari ang insidente nitong Huwebes. Ang Syberian Husky na si Evelyn, Ayon kay Nicka Arejola, may-ari ni Evelyn, nakawala ang kaniyang aso kaya agad nila itong ini-report sa marshal ng kanilang subdivision, at dito hinananap ang aso. Nakaramdam na sila ng takot nang mabalitaang may napatay na aso sa kabilang kalye. Sinabi ni Arejola na ikinwuwento ng ilang residente sa lugar nakapatay ang kaniyang aso ng manok na pag-aari ng mga lalaki. ""Hindi po namin malaman bakit kailangang patayin kasi puwede naman po sanang hinanap niya ang may-ari para nakausap niya po kami,"" sabi ni Arejola. ""Grabe po 'yung ginawa po nila. Patay na po eh, nasa sahig na, wala nang laban 'yung aso, bigla pa nilang todo-pukpukin pa,"" dagdag ng may-ari ng nasawing aso. Naghain na ng reklamo sa barangay si Arejola at nakatakda silang magharap ng dalawang lalaki. Sinubukan ng GMA News na kunin ang pahayag ng mga lalaking nasa video pero nabigo na makausap sila. Labag sa batas ang pagmamalupit at pagpatay na ginawa ng mga lalaki sa Husky, at maaari silang makulong ng anim na buwan hanggang isang taon at magbayad ng multa. Sinabi ng mga eksperto na bagama't mababait ang mga Husky, breed at trained ang mga ito para mag-hunting. Para maiwasan na makapanakit ang mga asong may ganitong bloodline, huwag silang hayaang makawala sa kulungan o sa nakasanayang environment. -Jamil Santos, GMA News"
1,"Inihayag ni Vice President Leni Robredo nitong Biyernes na bukas pa rin siya sa posibilidad na tumakbong pangulo sa 2022 elections, sa harap ng pahayag ni dating Camarines Sur Representative Rolando Andaya Jr., na kakandidato siya bilang gobernador ng lalawigan. ""Sa gitna ng maraming haka-haka, uulitin ko lang ang ilang beses ko na ring sinabi: Wala pang desisyon na ako'y tatakbong gobernador,"" paglilinaw ni Robredo sa isang pahayag. ""Nananatili akong bukas na maging kandidato sa pagka Pangulo. Maraming konsiderasyon ang isinasaalang alang pero siguradong magdedesisyon ako sa tamang panahon,"" dagdag niya. Ginawa ni Robredo ang pahayag sa kabila ng lumabas na ulat na sinabi ni Andaya, na ang paglipat ng bise presidente ng voter's registration sa Magarao, Camarines Sur, ay indikasyon ng tatakbo siyang gobernador sa lalawigan. Dating residente at botante si Robredo ng Naga City, isang independent component city, na hindi kasama bilang mga botante para sa mga opisyales ng kapitolyo ng Camarines Sur. ""I talked to her personally and she has intimated to me that she will run for governor and we have set benchmarks that she has to fulfill,"" sabi ni Andaya sa tweet ng Philippine Star. Sinabi pa ni Andaya na nakasaad sa ipinakitang national ID ni Robredo ang paglipat niya sa Magarao. Pero ayon kay Robredo, sa kaniya mismo manggagaling kung anoman ang magiging plano niya sa 2022. ""Sinisiguro ko sa lahat na ipapaalam ko kung may narating nang desisyon,"" anang pangalawang pangulo. Sa Oktubre na gagawin ang filing of candidacy ng mga tatakbo sa 2022 elections.--FRJ, GMA News"
1,"Inihayag ni Taguig-Pateros Representative Alan Peter Cayetano na kabilang ang  posisyon ng pangulo ang kabilang sa mga pinag-iisipan niyang asintahin sa darating na 2022 national elections. ""I'm seriously considering running for president or for other positions but I'm really praying and discerning about it,"" saad ni Cayetano, na dating speaker ng Kamara de Representantes. Pero sa ngayon, nais umano ng mambabatas na maging bahagi ng isang grupo na lilikha ng five-year plan para sa bansa, dahil na rin sa patuloy na panganib sa COVID-19. Patuloy din umano niyang isusulong ang P10,000 cash assistance sa bawat pamilya sa ilalim ng Bayanihan 3 law. ""I really like the opportunity [to pass this] P10,000 [cash aid] and to be part of forming a five-year plan. Anyone and everyone who is qualified and could be a good president should now contribute in putting together a five-year plan so that whoever wins, at least the country already has a plan,"" sabi ni Cayetano. Samantala, sinabi ni Cayetano na lahat ay posible nang tanungin kung ano ang isasagot niya sakaling hilingin ni Senador Manny Pacquiao na magtambal sila sa 2022 elections. Ayon sa kongresista, kaibigan niya si Pacquiao at puwede silang mag-usap anumang oras. Pero nais daw muna niyang malaman ang plano ng isang kandidato na pipiliin niyang samahan sa halalan. ""Anyone who asked me for my support or if I will ask them for the support, napakaimportante na ipakita nating doable 'yung plano at may plano,"" paliwanag niya. Tumakbong bise presidente ni Pangulong Rodrigo Duterte si Cayetano noong 2016 national elections pero natalo. Nagsilbi siyang foreign affairs secretary, at tumakbong tumakbong kongresista noong 2019 kung saan nahirang siyang lider ng Kamara. —FRJ, GMA News"
1,"Arestado ang isang pulis matapos ma-hulicam ang pagbaril sa 52-anyos na ginang na kanyang kapitbahay sa Barangay Greater Fairview sa Quezon City nitong Lunes ng gabi. Nakilala ang suspek na si Police Master Sergeant Hensie Zinampan na naka-assign sa Police Security and Protection Group, ayon sa ulat ni James Agustin sa Unang Balita nitong Martes. Ang biktima naman ay nakilalang si Lilibeth Valdez. Ang suspek na si PMSg Hensie Zinampan na nakatalaga sa PSPG, ituturnover sa CIDU sa Camp Karingal. Itinaggi niya na siya ang pumatay sa biktima kahit pa kitang-kita sa video ang kanyang pagbaril. @gmanews @dzbb pic.twitter.com/KRiwzO5gYd  Nakuhanan pa ng video ang buong pangyayari sa Sitio Ruby. Alas-nuebe ng gabi ng Lunes nang bumili ng sigarilyo sa tindahan ang biktima. Agad lumapit ang suspek, bumunot ng baril mula sa bag, inilagay ito sa kanyang likuran, at kinausap ang biktima. Maririnig sa video na sinabi ng suspek na pareho silang lasing ng biktima. Maya-maya lang ay sinabunutan ng suspek ang biktima. Nagmakaawa ang biktima ngunit binaril ito nang malapitan ng suspek. Dead on the spot ang biktima. Agad namang naglakad palayo ang suspek. Ayon kay Beverly Luceño, anak ng biktima, dati nang may alitan ang suspek at ang kanyang kuya. Nagsuntukan daw sila dahil pareho silang lasing. Inaresto ng Fairview Police ang suspek at nakuha sa kanya ang baril na umano'y ginamit sa krimen. Todo tanggi naman ang suspek at sinabing hindi niya ginawa ang krimen, kahit na may video. Sabi naman ni Luceño, sana ay makonsensiya ang biktima at managot ito sa nangyari sa kanyang ina. Dinala na ng mga pulis ang suspek sa Camp Karingal. Samantala, sinabi ni Philippine National Police chief Police General Guillermo Eleazar na hindi katanggap-tanggap ang pangyayari dahil pulis ang dapat magprotekta sa taumbayan. Inutusan ni Eleazar ang Quezon City Police District na agad maghain ng administrative charges laban sa suspek para maialis na ito sa serbisyo. —KG, GMA News"
1,"Patay sa pamamaril sa loob ng bahay ang isang lalaki at kaniyang pamangkin sa Tondo, Maynila. Ang ama't ina ng isa sa mga biktima, sugatan din. Sa ulat ni Emil Sumangil sa GMA News ""24 Oras"" nitong Lunes, sinabing kaninang 2:00 am nangyari ang pagpatay kina Raymond Tington at sa pamangkin niyang si Obet Tington. Sa ulo ang tama ni Raymond habang sa tagiliran naman si Obet. Tinamaan din ng bala sa dibdib ang ama ni Raymond na si Popoy, at sa hita naman ang ina niyang si Bebeng. Patakas na ang mga salarin nang makasalubong nila si Popoy na nagtangkang lumaban. Ligtas na ang mag-asawa, habang kaagad namang nasawi ang magtiyuhin. Ayon sa mga opisyal ng barangay, nasangkot noon si Raymond sa illegal drugs at mahuli-cam din na nakikipagbarilan sa kanilang lugar. Patuloy naman ang isinasagawang imbestigasyon ng Manila Police District sa insidente.--FRJ, GMA News"
1,"Pumalo na sa 43 ang bilang ng mga residenteng nagpositibo sa COVID-19 matapos dumalo sa inuman at reception ng isang kasal sa Barangay Old Balara sa Quezon City. Iniulat ni Luisisto Santos sa Dobol B TV na inanunsyo ni Barangay Chairman Alan Franza na matapos ang isinagawang malawakang swab testing sa mahigit 300 na mga residente ng Area 7 sa kahabaan Luzon Avenue noong Sabado. Ayon umano kay Franza, 12 ang nadagdag sa mga nagpositibo sa nauna nang 31 nahawaan ng coronavirus. Nananatili pa rin umanong naka-lockdown ang bahagi ng Area 7 sa Luzon Avenue kung saan idinaos ang inuman at reception na pinagmulan ng carrier ang COVID-19. Dinala na umano sa isang quarantine facility ang mga may sintomas, habang ang mga wala ay naka-quarantine sa kani-kanilang mga tahanan na nasa ilalim ngayon sa special concern lockdown. —LBG, GMA News "
1,"Nilinaw ni Attorney Barry Gutierrez na hindi si Vice President Leni Robredo ang nagsulong na gumawa sila ng infomercial ni Pangulong Rodrigo Duterte para hikayatin ang mga Pinoy na magpaturok ng COVID-19 vaccine. Ginawa ni Gutierrez, tagapagsalita ni Robredo, ang paglilinaw matapos sabihin ni presidential spokesman Harry Roque sa Talk to the Nation nitong Miyerkules ng gabi, na nagboluntaryo ang pangalawang pangulo na lumabas sa vaccine ad kasama si Duterte. “Ngayong napakita natin na marami nang nagpapabakuna eh bigla namang nag-volunteer, gusto raw n'yang um-appear sa infomercial kasama kayo [Duterte]. Sa loob-loob ko, matapos tayong siraan nang siraan, ngayong nagiging matagumpay ang vaccination eh makikisama ngayon,” sabi ni Roque sa naturang pulong na dinaluhan din ng ilang miyembro ng Gabinete. “’Yan po ay desisyon ninyo. Ang sabi po ng ating bise president eh nais nya kayong makasama sa infomercial para sa vaccine confidence. Sabi po natin ay pag-aaralan ninyo kung anong kontribusyon na maibibigay  ng ating bise presidente dahil alam naman natin na isa s'ya sa pinakamaingay na kritiko sa lahat ng ating ginawa,” dagdag pa niya. Hindi naman tumugon si Duterte sa sinabi ni Roque. Sa post ni Gutierrez sa Twitter, sinabi nito na: ""Fact: VP Leni never 'pushed' to have a joint infomercial with the President, and Sec Roque is lying if he insists that she did."" ""Opinion: Someone who habitually lies is probably someone you shouldn't trust,"" dagdag ni Gutierrez. Matatandaan na si Senador Joel Villanueva ang mungkahing magkaroon ng vaccine ad na magkasama sina Duterte at Robredo upang mahikayat ang mga tao ang magpabakuna. Nang hingan noon ng komento si Gutierrez sa pahayag ni Villanueva, sinabi niya na bukas si Robredo sa lahat ng mungkahi kung makatutulong para magtiwala ang publiko sa bakuna. ""Kung may magri-reach out sa kanya at magsasama sila ni Pangulong Duterte para magkaroon ng infomercial para lalong ma-enganyo ang ating mga kababayan na magpabakuna sa lalong madaling panahon, eh bukas ho siya d’yan,"" sabi ni Gutierrez sa isang panayam. --FRJ, GMA News"
1,"Inirekomenda ng OCTA Research group na panatilihin ang general community quarantine (GCQ) status sa Metro Manila at mga kalapit na lalawigan sa Hunyo. Sa online forum nitong Miyerkules, sinabi ni OCTA Research fellows Professor Guido David at Fr. Nicanor Austriaco, na nananatiling mataas pa rin ang COVID-19 cases sa NCR Plus (Metro Manila, Bulacan, Cavite, Laguna, at Rizal) bagaman nababawasan na ito. “While we believe that we can relax restrictions, we think that we should try to retain the GCQ at this time because the cases are still significant,” saad ni David. Sa kasalukuyan, nakapailalim sa “GCQ with heightened restrictions” ang NCR Plus hanggang sa katapusan ng Mayo. Ayon kay David, maaaring luwagan ang ilang patakaran sa GCQ para madagdagan ang ilang negosyo at kapasidad nito. Pero hindi pa umano panahon para ilipat sa modified GCQ ang NCR Plus. “In fact, back in February, we were at 400 cases [sa Metro Manila] per day but we were still in GCQ so it doesn’t seem to be the time to relax to MGCQ at this time. It also gives us the wrong messaging to the people,” paliwanag ni David. “We want to avoid situations where people become very complacent because they feel that the situation has improved significantly, that there are no more cases, when in fact there are still cases,” dagdag niya. Ayon sa OCTA, ang Metro Manila ay may average na 1,099 new COVID-19 cases bawat araw sa nakalipas na linggo, 80% mas mababa na sa nangyaring pagsirit ng mga kaso noong Abril. “That is about 80% lower than the average during the peak of the surge. The single-day peak was 8,000 but the daily average peak was 5,550, so this is a significant improvement,” ani David. Bumaba na rin ang 0.53 ang reproduction number sa NCR (bilang ng mga tao na puwedeng manghawa). Habang 10% naman mula sa 25% ang positivity rate.—FRJ, GMA News"
1,"Isang lalaking delivery rider ang nahuli-cam na hinipuan ang isang 23-anyos na babaeng naglalakad sa Quezon City. Sa ulat ng GTV ""Balitanghali"" nitong Lunes, makikita sa CCTV footage sa Barangay Mariana, na naglalakad ang babae noong May 14 nang madaanan niya ang suspek na nakatayo sa bangketa. Nilampasan ng babae ang suspek at nagpatuloy sa kaniyang paglalakad. Hindi namalayan ng biktima na sinundan siya ng suspek at nang magkaroon ng pagkakataon ay hinipo ng lalaki ang likurang bahagi ng babae. Nagulat ang babae at napatakbo sa takot. Tumakbo rin ang suspek at sumakay naman sa motorsiklo. ""Nanginginig po sa takot,"" anang barangay official tungkol sa biktima nang magreklamo. Nakilala ang suspek kinalaunan na si Justin De Guzman, na napag-alaman na dati na ring inireklamo dahil sa panghihipo. ""Actually itong victim na 'to, siya ang nagbigay sa atin ng name. Desidido raw po siyang isampa 'yong reklamo para nang sa ganoon, 'yong mga kababaihang nabiktima tulad niya, makapagsampa kaukulang reklamo laban dito sa suspek,"" ayon kay QCPD Station 11 commander Police Lieutenant Colonel Elizabeth Jasmin. Mahaharap si De Guzman sa reklamong acts of lasciviousness. — FRJ, GMA News"
1,"Para hindi malunod sa kaniyang pagtawid sa dagat, nagtali ng mga plastic bottle sa kaniyang katawan ang isang binatilyong migrante mula Africa para makapasok sa Ceuta sa Espanya. Sa video ng GMA News Feed, makikita na umiiyak at tila pagod na pagod na ang binatilyo. Nang makarating sa dalampasigan, tumakbo ang migrante at tinangka nitong umakyat sa isang pader, pero napigilan siya ng mga awtoridad. Nasa 8,000 na mga migrante mula sa ilang lugar sa Sub-Saharan Africa ang tumawid sa dagat mula Morocco para makarating sa Espanya. Sa naturang bilang, 1,500 sa kanila ang mga menor de edad. Tinulungan ng Red Cross ang mga batang migrante kung saan bukod sa pagkain at inumin, isinailalim din ang mga ito sa COVID-19 test, bago sila ipapa-deport. Nagsimulang dumagsa ang mga migrante sa Espanya noong Mayo 17 matapos lumuwag ang border control ng Morocco.--FRJ, GMA News"
1,"Tatlong Chinese nationals na binihag umano ng sindikato ang nailigtas sa magkakaibang lugar sa Metro Manila. Ang isa sa mga biktima, nakatakas habang dala-dala ang parte ng kama kung saan siya ipinosas. Sa ulat ni Emil Sumangil sa GMA News ""24 Oras"" nitong Huwebes, sinabing unang nasagip ang isang Tsino na naglalakad sa paanan ng condominium building sa Malate, Maynila, na nakita ng isang guwardiya. Nakaposas ang mga kamay ng Tsino sa headboard ng kama na kaniyang bitbit. Kaagad na tumawag ng pulisya ang guwardiya at mabilis na rumesponde ang Manila Police District Station 5 at SWAT team. Itinuro ng Chinese national ang isa pa niyang kasamahan na bihag sa condominium unit. Nakaposas din ang kamay nito at nakakabit sa headboard ng kama. Nakaposas din ang mga paa ng isa pang biktima. Natagpuang may mga sugat at pasa sa katawan, braso at mga paa ang mga dayuhang biktima na hindi marunong mag-Filipino at Ingles. Papaalis na ang pulisya nang maaresto nila sa parking lot ang tatlong Pinoy na bantay sa condominium unit na pinaglagyan sa mga biktima. Ikinanta ng mga suspek ang isa pa nilang safe house sa Parañaque, at doon nakita ang isa pang Chinese national na nakaposas din sa kama, may black eye at puro sugat ang kamay at mga paa. Dinakip ang dalawa pang Pilipino na ikinanta at itinuro ang isa pang safe house ng kanilang amo sa Las Piñas. Nang puntahan naman sa Las Piñas, apat pang Pilipino ang nadakip, pero nakatakas ang lider umano na Chinese, na pinaghahanap  na ngayon. Base sa inisyal na pagsisiyasat ng MPD, sindikato ang nasa likod ng mga pagdukot na mga Tsino na nagtatrabaho sa Metro Manila ang kanilang binibiktima. Pero napansin ng pulisya ang pagkakasangkot na ngayon ng mga Pinoy sa naturang operasyon na dating mga Tsino rin ang kadalasang nadadakip noon. Mahaharap ang mga nadakip sa mga kasong kidnapping for ransom, illegal detention at illegal possession of firearms.--Jamil Santos/FRJ, GMA News"
1,"Muntikan na namang mauwi umano sa misencounter ang anti-drug operation ng mga pulis ng Quezon City Police District Station 4 at operatiba ng Philippine Drug Enforcement Agency (PDEA) sa parking lot ng isang mall sa Fairview, Quezon City nitong Biyernes. Ayon kay Glen Juego ng Super Radyo dzBB, nangyari ang insidente sa anti-illegal drugs operation ng magkabilang panig dakong 3:00 p.m. Inihayag umano ng source ni Juego, nagpakilala umano ang mga pulis sa mga operatiba ng PDEA kaiwasan ang putukan. Kinumpirmana ni QCPD chief Police Brigadier General Antonio Yarra kay Juego, na mayroong drug operation sa lugar pero hindi natuloy. FLASH: Mga tauhan ng Quezon City Police District at PDEA, muntik na muling magka-engkwentro matapos magsabay sa anti-drug operation sa parking lot ng isang mall sa Quezon City. @dzbb pic.twitter.com/KSNW1rrWfx  Wala pang iba impormasyon na ibinibigay ang magkabilang panig. Pero pareho umanong lehitimo ang operasyon, ayon sa pulisya. Sa larawan ni Juego, makikita ang ilang mataas na kalibre ng armas, bullet proof vests na may markang pulis, at cellphones na nakalatag sa semento. Nitong nakaraang Pebrero, naging madugo ang anti-drug operation ng QCPD at PDEA nang magkasagupa ang dalawang grupo sa Commonwealth, Quezon City. Ayon sa ational Bureau of Investigation na inatasang magsiyasat sa insidente, dalawang PDEA agents at informant, at dalawang pulis ang nasawi sa insidente. Parehong iginiit ng QCPD at PDEA na lehitimo ang kanilang operasyon.--FRJ, GMA News"
1,"Patay ang dalawang drug suspects matapos umanong makaengkuwentro ang mga pulis sa Pasig City nitong Linggo nang gabi, ayon sa ulat ni Bam Alegre sa Unang Balita nitong Lunes. Kinilala ang isa sa mga napatay na suspek na si Arthur Abdul habang inaalam pa ang pagkakakilanlan ng kasama niya. Aabot sa 22 kilo ng hinihinalang shabu na nagkakahalaga ng halos P150 milyon ang nabawi sa dalawa. Dalawang baril din ang nakuha sa crime scene. Mismong si bagong Philippine National Police chief Police General Guillermo Eleazar ang bumisita sa pinangyarihan ng engkuwentro. ""Ito (police operation) ay produkto ng ating coordination na ginagawa,"" ani Eleazar. —KBK, GMA News"
1,"Bukod sa posibleng bisa bilang panlaban sa COVID-19, pinag-aaralan na rin ng Department of Agriculture (DA) kung puwedeng gamitin gamot laban sa African Swine Fever ng mga baboy ang kontrobersiyal na ivermectin. Sa ulat ng GTV ""Balitanghali"" nitong Miyerkoles, sinabing bumuo na ng research team ang DA para pag-aralan ang anti-parasitic drug bilang gamot sa ASF. Magsasagawa rin ang DA ng field study gamit ang ivermectin at iba pang produkto na pupuwedeng panlaban sa ASF. Ang ASF ang nagdulot ng pagkamatay ng maraming baboy sa Pilipinas, dahilan ng pagtaas ng presyo nito. Nagresulta rin ito ng pagdeklara ng price ceiling at pagbaba ng taripa sa pag-angkat ng imported pork, na higit na nakaaapekto sa kasalukuyan sa hog industry. Naging kontrobersiyal ang ivermectin na kilalang gamot bilang pampurga sa mga hayop at tao matapos na isulong ni Anakalusugan party-list Rep. Mike Defensor, na gamitin ito bilang gamot na panlaban sa COVID-19.--Jamil Santos/FRJ, GMA News"
1,"Nakaranas ng “technical difficulties” ang website ng Philippine Statistics Authority (PSA) sa unang araw ng online registration para sa mga nais kumuha ng National ID. Sa abiso ng ahensiya, sinabing ginagawan ng paraan ng kanilang technical team na maayos ang aberya. “We will provide updates as soon as the website is up and running. We apologize for any inconvenience this may have caused,” ayon sa abiso. ADVISORY We are currently experiencing technical difficulties. Our technical team is currently figuring out the source... Una rito, inihayag ng National Economic and Development Authority, na kokolektahin sa online system ang demographic information ng kukuha ng National ID. Gayunman, kailangan pa rin pumunta ang aplikante sa registration para sa biometrics at sa pagbubukas ng kanilang bank account. Tutulungan naman sa ilalim ng programa ang mga mahihirap para makapagbukas ng kanilang bank account. Makatutulong daw ang national ID system para mapadali ang pamamahagi ng ""ayuda"" o pinansiyal na tulong. Magagamit din umano ang national ID para mapabilis ang programa ng pamahalaan sa pagbabakuna kontra COVID-19.--FRJ, GMA News"
1,"Matapos ang isang linggong paghihintay, naipasok na sa ospital si dating San Juan Mayor Guia Gomez na positibo sa COVID-19 at may pneumonia, ayon sa kaniyang anak na si dating Senador JV Ejercito. Sa Facebook post, sinabi ni Ejercito na isang linggo nang binigyan ng gamot ang kaniyang 79-anyos na ina sa bahay habang naghihintay ng bakanteng kuwarto sa ospital. Nagpositibo sa virus si Gomez noong Abril 23. Pero ayon kay Ejercito, tinamaan na rin ng COVID-19 ang kaniyang ina noong Disyembre. ""Matapos lumabas noon Disyembre si Mayor Guia, at ngayong Abril si President Erap, ngayong araw balik ospital na naman si Mayor Guia dahil sa pneumonia at COVID,"" sabi ni Ejercito, na anak ni dating Pangulong Joseph Estrada. Tumagal ng isang buwan sa ospital si Estrada bago nakalabas dahil sa COVID-19. Humingi naman ng panalangin si Ejercito para sa paggaling ng kaniyang ina. --FRJ, GMA News"
1,"Sisimulan na sa Biyernes, Abril 30, 2021 ang online registration para sa mga gustong makakuha ng national ID  ng National Identification System. Sa isang ulat ng GTV ""Balitanghali,"" sinabi ni National Economic and Development Authority (NEDA) Secretary Karl Chua, kukunin sa online system ang demographic data ng mga aplikante national ID. Gayunman, kailangan pa rin pumunta ang aplikante sa registration para sa biometrics at sa pagbubukas ng kanilang bank account. Sinabi pa ng opisyal na tutulungan sa ilalim ng programa ang mga mahihirap para makapagbukas ng kanilang bank account. Ayon kay Chua, makatutulong ang national ID system para mapadali ang pamamahagi ng ""ayuda"" o pinansiyal na tulong. Magagamit din umano ang national ID para mapabilis ang programa ng pamahalaan sa pagbabakuna kontra COVID-19. Una nang kumuha ng nationa ID si Pangulong Rodrigo Duterte na mayroong nakalagay na Philippine Identification System (PhilSys) Act number, full name, facial image, sex, date of birth, blood type, at address. Taong 2018 nang maging batas ang national identification system para mapag-isa na lang ang mga ID na ginagamit sa transaksiyon sa gobyerno. Target ng programa na mairehistro ngayong 2021 ang nasa 20 milyong Filipino.--FRJ, GMA News"
1,"Naging matagumpay ang operasyon sa nabaling buto sa binti ni dating UFC middleweight world champion Chris Weidman, ayon sa kaniyang asawa. Nagpaabot naman ng mensahe kay Weidman si Anderson ""The Spider"" Silva, na nabali rin noon ang binti sa rematch fight nila noong 2013. Nangyari ang nakagugulat na pagkabali ng kanang binti ni Weidman ilang segundo pa lang sa first round ng laban nila Uriah Hall nitong Linggo (araw sa Pilipinas). Nagpakawala ng right leg kick si Weidman na tumama sa gilid ng binti ni Hall. Lumaylay ang binti ni Weidman dahil sa pagkabali at natumba siya sa ring. Idineklarang panalo via technical knockout si Hall sa ika-17 segundo ng first round. Labis na ikinalungkot ni Hall ang nangyari kay Weidman. Ayon sa asawa ni Weidman na si Marivi sa Instagram post, matagumpay ang operasyon sa kaniyang mister na tinaguriang ""The All-American."" ""Well that was horrible. Freak things happen in life and plans get crushed. It’s been a lonnnggg day but so happy to finally see this man of mine post-surgery. Everything went well thank you Lord,” saad ni Marivi sa caption ng post niya na makikita ang larawan ng mister. ""My heart breaks for my husband because I know the work and dedication that he puts into his training every day and the great man that he is, so I only want the best for him,” patuloy niya. A post shared by Marivi Weidman (@mrsweidman)  Ang nangyari kay Weidman ay nangyari din sa laban nila ni Silva noong 2013. Pero sa naturang insidente, hindi si Weidman ang nabalian ng buto sa binti kung hindi si Silva. Kaya kung may nakakaalam man sa pinagdadaanan ngayon ni Weidman, ito walang iba kung hindi si Silva. ""My deepest and most sincere sentiments champ. Have faith, I wish you a speedy recovery. In this moment I wish you and your family light, love and knowledge,"" saad sa hiwalay na IG post ni Silva na may larawan ni Weidman. ""To the fans of the sport, please respect this moment of this incredible warrior and let's wish that he is 100% very recovered soon. May God bless you and your family @chrisweidman,"" patuloy niya. A post shared by Anderson ""The Spider"" Silva (@spiderandersonsilva)  --FRJ, GMA News"
1,"Wala pa ring impormasyon ang mga kaanak ng dalawang lalaking dinukot sa Las Piñas noong Marso kung ano na ang kanilang kalagayan at sino ang mga kumuha sa kanila. Nakunan ng camera ang ginawang pagdukot sa dalawang lalaki sa Las Piñas City na nitong Marso pa nawawala, kung saan makikita ang pagharang sa kanila ng isang convoy at pilit silang ipinasakay. Sa ulat ni Mai Bermudez sa GMA News ""24 Oras"" nitong Miyerkoles, makikita sa kuha ng CCTV ang paglabas ng magkaibigang sina Charles Dean Sotto, 30-anyos at Jonas Caleja, 26-anyos sa gate ng isang subdibisyon noong Marso 24 dakong 9 p.m. dahil mayroon umanong bibilhin. Pauwi na ang mga biktima nang harangin sila ng apat na sasakyan. Lumabas ang mga sakay ng sasakyan, inakbayan ang mga biktima at pilit na isinakay. Nakita ng guwardiya ng village sa gate ang pagkuha sa dalawang biktima pero wala siyang nagawa. Sa isa pang kuha ng CCTV, nakita ang apat na sasakyang magkaka-convoy, na isang gold van, isang asul na kotse, isang gray na kotse, at gray na SUV. Naghihinagpis ang pamilya ni Sotto, dahil wala pa rin silang natatanggap na imporasyon sa kalagayan nito. Wala rin silang maisip na dahilan kung bakit dinukot ang mga biktima. Hindi naman muna nagbigay ng komento ang Las Piñas Police tungkol sa insidente habang patuloy ang imbestigasyon sa pagdukot kina Sotto at Caleja.-- Jamil Santos/FRJ, GMA News"
1,"Humingi ng paumanhin ang mga babaeng nakitang sinimot sa laman ng community pantry na itinayo sa Barangay Kapitolyo sa Pasig City. Sa ulat ng GTV ""Balitanghali"" nitong Miyerkoles, inilahad ng mga babae na hindi sila magnanakaw at nagpaalam daw sila sa tanod at may-ari bago sila kumuha mula sa pantry. Wala rin daw silang intensiyon na solohin ang mga kinuha nila at katunayan, binigyan din nila ang kanilang mga kapitbahay. Ilang kapitbahay ng mga babae ang nagsabing nakatanggap sila, pero meron ding nagsabing hindi sila nabigyan. Pero ayon sa organizer ng pantry, puwede namang ang mga mismong kapitbahay na lang ng mga babae ang kumuha mula sa pantry. ""Siyempre po nasasaktan kasi kakaunti lang po naman din 'yon. Kaya po naming isauli 'yon kung ganiyan lang din po na ilalabas nila sa social media,"" sabi ni ""Shawie,"" isa sa mga kumuha sa community pantry. ""Pagdating nila rito, shinare agad nila 'yung kinuha nila roon sa may community pantry. Kaya apat na itlog tsaka dalawang noodles, malaking bagay na para sa amin 'yun. Sana huwag natin silang i-bash kasi hindi po nila alam lahat 'yung totoong istorya,"" sabi ng isang lalaki na nabigyan ng mga babae. """"Hindi lang 'yung pamilya nila o hindi lang 'yung street nila 'yung mga nagugutom. Marami pa sanang gustong kumuha pero 'yun nga 'di nakakuha, kasi kinuha nila lahat,"" Carla Quiogue, nagtayo ng community pantry sa Kapitolyo, Pasig.--Jamil Santos/FRJ, GMA News"
1,"Sinabi ni Department of the Interior and Local Government Secretary Eduardo Año na hindi kailangang kumuha ng permit sa lokal na pamahalaan ang mga magtatayo ng community pantries. Ayon sa kalihim, kailangan lamang makipag-ugnayan sa kanilang lokal na pamahalaan ang mga maglalagay ng community pantries. ""There is no requirement for a permit. But organizers must coordinate with the LGUs. This is a local issue and we defer it to the LGU concerned,"" paliwanag ni Año sa text message sa GMA News Online. Una rito, sinabi ni DILG Undersecretary for Barangay Affairs Martin Diño, na kailangang may permit ang mga community pantries para matiyak na maipatutupad ang health protocols dahil sa peligro sa COVID-19 pandemic Una nang sinabi ni Año na hindi dapat pakialaman ng mga pulis at at local government officials ang community pantries na inorganisa ng mga pribadong tao. Ginawa ni Año ang pahayag kasunod ng ulat ng umano'y ""red tagging"" at profiling na ginagawa ng ilang pulis. Itinanggi naman ng pamunuan ng Philippine National Police na may direktiba sila na magsagawa ng profiling sa mga nasa likod ng community pantries. Ayon kay Año, dapat lang tiyakin ng pulisya na maipatutupad ang minimum health standards sa mga community pantries, at makikialam lang ang pulis kung may paglabag sa batas na nagaganap. --FRJ, GMA News"
1,"Isang araw pa lang mula nang ilipat sa regular na kuwarto, ibinalik muli sa dating Pangulong Joseph Estrada sa intensive care unit (ICU) dahil sa lung infection, ayon sa anak niyang si dating senador Jinggoy Estrada. “We wish to announce that my father had a slight setback last night as his doctors found a superimposed bacterial lung infection,” saad ni Jinggoy sa Facebook post nitong Biyernes. Gayunman, ""stable"" umano ang kondisyon ng kaniyang ama at kailangan lang ibalik sa regular ICU “for monitoring and support of his blood pressure which fluctuated due to the said infection.” “But overall, he is stable with high flow oxygen support,” patuloy ni Jinggoy. #9 MEDICAL BULLETIN OF FMR. PRES. JOSEPH EJERCITO ESTRADA: We wish to announce that my father had a slight set back... Ilang araw pa lang ang nakalilipas nang ibalita ni Jinggoy na negatibo na sa COVID-19 ang 83-anyos na ama at ililipat na sa regular na kuwarto para doon ipagpatuloy ang pagpapagaling. Patuloy na humihingi ng dasal si Jinggoy para sa tuluyang paggaling ng ama at ng iba pang maysakit.— FRJ, GMA News"
1,"Hindi nagtutugma ang ibinigay na datos ng Bureau of Customs (BOC) at Bureau of Animal Industry (BAI) sa Senado kung gaano karami ang karneng baboy na inangkat ng bansa noong 2020. Ayon kay Senador Francis Pangilinan, nasa 30 milyong kilo ng karneng baboy ang pagkakaiba sa datos ng dalawang ahensiya at posibleng ""naipuslit"" sa bansa. Sa datos ng BOC, sinabi ng senador na nakasaad na mahigit 225 milyong kilo ng baboy na nagkakahalaga ng mahigit P16 bilyon ang naangkat noong 2020. Samantala sa datos ng BAI, umabot ito sa 256 milyong kilo. Ang BIA ang nagsasagawa ng pagsusuri sa mga karne. Nang hingan ng paliwanag, sinabi ni BOC spokesperson Vincent Maronilla na ang datos na ibinigay nila sa Senado ay tama at batay sa nakakalap nilang impormasyon sa Customs. “Our data is based on actual importations that were processed and released by BOC,” paliwanag ni Maronilla sa GMA News Online. Sinabi naman ni BAI officer-in-charge director Reildrin Morales, na ang datos nila ay batay sa “actual arrival as inspected by our quarantine officers.” Ayon kay Maronilla, magsasagawa ang Customs ng beripikasyon sa Department of Agriculture na basehan umano ng kanilang datos.—FRJ, GMA News"
1,"Inihayag ng Department of Labor and Employment (DOLE) na inaprubahan na ang aplikasyon ng halos 400,000 tourism sector workers para sa one-time P5,000 cash aid sa ilalim ng COVID-19 Adjustment Measures Program (CAMP). Sa pahayag, sinabi ng DOLE na hanggang Abril 11, kabilang sa CAMP beneficiaries ang 370,434 manggagawa mula sa 14,301 tourism establishments, organizations, at associations sa bansa, at 13,123 na iba pang maggagawa na nag-aplay din sa programa. Umaabot umano sa P1.2 bilyon ang ini-remit na sa mga payment center, at may nalalabi pang P719.2 milyon na ilalabas. Hinikayat ni Labor Secretary Silvestre Bello III ang mga manggagawa sa tourism sectors na naapektuhan ang trabaho dahil sa enhanced community quarantine lalo na ang mga nasa Metro Manila, kalapit na lalawigan ng Bulacan, Cavite, Laguna,  at Rizal na mag-aplay para sa financial aid na katuwang ang Department of Tourism. Ayon naman kay Labor Assistant Secretary Dominique Rubia-Tutay, nasa  8,000 tourism sector workers na ang nakinabang sa CAMP sa unang linggo pa lang nang ipatupad ang ECQ. Kabilang sa mga benepisaryo ay ang mga manggagawa sa Philippine Association for Licensed Massage Therapists Inc., World Photo Journeys Travel and Tours, 1 Aviation Ground Handling Services Corporation, Hotel Kimberly Manila, Okada Manila Hotel, Great Sights Travel and Tours Corporation, Hop Inn Ermita, Link-World Travel and Tours, Canadian Travel and Tour Corporation, and PLDOZE Travel and Tours sa National Capital Region. Sa Central Luzon, ang mga benepisaryo ay mga manggagawa ng Baliuag Buntal Handicrafts Manufacturing, Hilot Kamay One Guiguinteño, San Francisco TODA, Sta. Ana Bulakan TODA, Sto. Rosario Tibig TODA, Zesto Tricycle Operations and Drivers Association Inc., Triple Junction Subdivision TODA, Marilao Poblacion 2 Tricycle Operators and Drivers Association, at Gitda-08 Daungan TODA. Kabilang naman sa CAMP beneficiaries sa CALABARZON ay Bag of Beans Café and Restaurant, Inc.; Lantic Carmona Estates, Cedar, Manila Jockey TODA; Public Utility Jeepney Association of Carmona, Inc.; Maduya-PNCC-Golden Mile Tricycle Operators and Drivers Association Inc.; Carmona Public Market Calabuso TODA, Tour Guide and Recreation Association, Inc.; Samahang Nagkakaisa para sa Kaunlaran ng Myseoul Tiangge; Samahan ng Manininda, Mananahi at mga Tauhan sa Bagpi Taytay; Taytay’s Fashion Group; Antipolo Group Inc.; United Boatmen Association; Maria Makiling Frontliners Association Inc.; Costales Nature Farms, Inc.; Bukal Local Guide Association at Lumban Embroidery Association Multipurpose Cooperative. “We will never falter despite the increasing odds brought about by this pandemic. In the coming months, as we start to put the economy on its track, we hope that our tourism stakeholders will get back on their feet stronger than before,” ayon kay Bello. Ang mga nais mag-aplay sa programa ng establishments/associations/organizations/individuals, kailangang magsumite ng documentary requirements sa DOT Regional Office para sa initial evaluation. Matapos ang verification of completeness, pagsusumitihin ng DOT Regional Office ang aplikate ng application and complete requirements online sa page na ito. --FRJ, GMA News"
1,"Patuloy na bumubuti ang kalagayan ni dating Pangulong Joseph ""Erap"" Estrada na nakikipaglaban ngayon sa COVID-19. Ayon sa anak niyang si dating senador Jinggoy Estrada, nakakahinga na nang maayos ang kaniyang ama kaya inalisan na ng ventilator support. ""Doctors are now starting to slowly wean him off ventilator support,"" ani Jinggoy sa Facebook post. ""His other organ functions remain stable."" Ang isa pang anak ni Erap na si dating senador JV Ejercito, sinabing ""extubated"" na ang kaniyang ama. ""Good news for now, my dad was excubated [sic] already! But next 24 hours will still be critical,"" ayon kay JV sa post sa Twitter. Nagpasalamat sila sa patuloy na suporta ng publiko at nananalangin sa paggaling ng dating pangulo. Nitong nakaraang linggo nang lagyan ng mechanical ventilation ang 83-anyos na si Erap nang lumubha ang pneumonia dulot ng COVID-19. --FRJ, GMA News"
1,"Magdamagan na ang operasyon ng Pasay Public Crematorium dahil sa mahabang pila ng kailangan nilang i-cremate bunga ng pagdami ng nasasawi sa COVID-19. Maging ang mga nasawi na hindi naman dahil sa virus, cremation din ang pinipili dahi mas murang paraan daw ng paglilibing. Iniulat ni Darlene Cay sa GMA News ""Unang Balita"" nitong Miyerkules na ang karamihan sa mga nakapilang sasakyan sa labas ng crematorium ay may lamang bangkay upang ipa-cremate. Noon Martes, 18 na sasakyan ang pumila sa labas, na sobra sa kapasidad ng crematorium. Pagdating ng hatinggabi, pitong sasakyan pa rin ang nakapila. Naghihintay ang ilang sasakyan ng punerarya na matawag sila sa loob ng crematorium. Ayon sa ulat, sobra-sobra ang dumating na mga katawan nitong Martes pero walang magawa ang pamunuan ng crematorium dahil kailangan nilang tapusin kahit na abutin sila ng hanggang madaling araw. Nitong nakaraang linggo, 32 katawan ang dinala sa loob lang ng isang araw. Ayon kay Laura Leonen, OIC ng Public Cemetery and Crematorium, magmula nang tumaas ang bilang ng COVID-19 cases sa Metro Manila noong ikalawang linggo ng Marso, naging 15 kada araw ang bilang ng kine-cremate ng bawat isa sa dalawa nilang makina, mula sa walo kada araw. Ayon pa kay Leonen, inaaabot ng alas-dos ng madaling araw ang pag-cremate. Base sa datos ng Pasay Public Crematorium, 46 ang bilang ng na-cremate nitong Enero ngayong taon, 63 nitong Pebrero, at sumipa sa 405 nitong Marso. Palilinaw ng Pasay Public Crematorium, 60 porsyento ang COVID-related deaths sa kanilang kine-cremate. ""'Yung iba po kasi iba-iba ang ikinakamatay. Kaya lang po, mas pinipili po ng family na i-cremate kaysa ilibing. Dahil mas okay po sa kanila kung ike-cremate,"" ayon kay Leonen. Dahil sa tila walang tigil na pagdating ng mga katawan, bumigay na ang isang makina sa crematorium, pero agad din namang naayos. Bumili na rin ang Pasay City LGU ng isa pang makina. Ang NavoHimlayan naman na public crematorium ng Navotas City, hirap na rin ang kaisa-isang makina. Kaya nitong linggo, sinusubukan nilang limitahan sa limang bangkay lang kada araw ang kine-cremate. Sinabi ni Colie Jordan, administrator ng NavoHimlayan, na tumaas ng 200 porsyento ang kine-cremate nila mula Marso at hanggang sa pagpasok ng Abril, kung saan halos lahat sa kanila ay positibo sa COVID-19. Mula Enero, anim kada linggo lang ang bangkay na dinadala sa kanila, pero mula nitong Marso, pito kada araw o 49 kada linggo ang ipinake-cremate sa kanila, kung saan 80 porsyento ay COVID-related deaths. ""Real talk, nangyayari sa amin din iyon, inaabot kami minsan ng instead ng 12 hours lumalagpas kami doon Pero hindi kami inaabot ng 20 hours, mga one hour lang ang delay sa dami. Kasi nakapila, eh. Iisa lang ang machine namin,"" sabi ni Jordan. Pati sa Baesa Public Crematorium sa Quezon City, malaki rin ang itinaas ng bilang na pumalo sa 212 nitong Marso, mula sa 164 noong Enero at 125 noong Pebrero. Limampu't tatlo rito ang COVID-19 cases habang 156 ang suspected cases. Walo hanggang 10 bangkay kada araw ang kine-cremate sa Baesa. —Jamil Santos/LBG, GMA News"
1,"Mag-ama na kinuha mula sa kanilang bahay ang nahuli-cam na kinakaladkad ng mga armadong lalaki sa Malate, Maynila at kinalaunan ay pinagbabaril nang malapitan. Sa ulat ni Bernadette Reyes sa GMA News ""24 Oras"" nitong Huwebes, kinilala ang mga biktima na si Andrew Soriano, at anak niyang si Marvin. Dakong 5:00 pm nitong Martes nang pasukin umano ng mga salarin na nakatakip ang mga mukha at armado ng mga baril, ang bahay ng mga biktima sa Quirino Avenue corner San Antonio sa Malate. Sa kuha ng CCTV, unang nahagip na kinakaladkad ng mga salarin si Marvin na nakaposas ang mga kamay sa likod. Kasunod naman niya na pilit na isinasama ng mga salarin si Andrew na makikitang niyayakap para pigilan ng isang babae. Hindi nagtagal ay binaril na nang malapitan si Andrew sa harap ng babae. Nakaligtas ang naturang babae at tumakbo palayo. Hindi kalayuan sa lugar na kinaroroonan ni Andrew, nakita rin si Marvin na patay na. Walang pang opisyal na pahayag ang pulisya sa insidente at hindi pa malinaw ang motibo sa ginawang pamamaril sa mag-ama. Wala ring pahayag pa ang barangay na nakasasakop sa lugar, habang sinisikap pang makuha ang panig ng mga kamag-anak ng mag-amang biktima.--FRJ, GMA News"
1,"Nag-viral ang video ng isang delivery rider na hinarang ng mga tanod at pulis dahil sa paghahatid sana niya ng lugaw sa San Jose del Monte, Bulacan. Ang awtoridad, iginiit na ""non-essential"" ang lugaw. Ang Malacañang, may paliwanag. Sa ulat ni Jamie Santos sa GMA News ""24 Oras"" nitong Miyerkoles, inilahad ng driver na si Marvin Ignacio na nakaramdam siya ng takot nang harangin siya ng mga awtoridad sa Barangay Muzon. Ipinaliwanag daw kay Ignacio ng mga awtoridad na bawal siyang gumala na dahil sa umiiral na curfew. Pilit na pinauuwi ang mga rider at ipinasasara na ang lugawan kung nasaan si Ignacio. Ang kausap na babae ni Ignacio, nagpaulit-ulit na sinasabing hindi ""essential"" ang lugaw. Nagpakumbaba na lang si Ignacio sa takot na matiketan. ""Sinabi po namin na food po 'yung lugaw, hindi na po namin in-insist kasi nga po ayaw po kaming pakinggan, nagpakumbaba na lang din po ako,"" ayon kay Ignacio. ""Ayaw niya pong tanggapin na valid reason na food po 'yung lugaw na pagkain din po siya, essentials din po siya ng mga tao,""dagdag niya. Sinabi ng rider na sana mas ma-orient ang mga nagpapatupad ng guidelines mula sa IATF para maiwasan ang mga ganitong insidente. ""'Yung mga barangay official, lalo na po 'yung mga nasa lugar ng probinsiya like Bulacan, hindi po sila ganoon ka-knowledgeable pagdating po sa Grab food sa generation ngayon. Sana po 'yung i-implement ng IATF, DILG is sinusunod ng LGU,"" sabi ni Ignacio. Nauna nang sinabi ni Presidential spokesperson Harry Roque na kasama sa pinapayagan sa ipinatutupad na ECQ ang food delivery. ""A video, which has been circulating online, has come to our attention. Lugaw, or any food item for that matter, is considered an essential good. Delivery of food items must remain unhampered 24/7,""  sabi ni Presidential spokesman Harry Roque sa isang pahayag. Umapela si Roque sa ECQ enforcers na huwag pigilan ang mga food delivery rider sa mga checkpoint. Sinabi ni Ignacio na pinag-aaralan ng may-ari ng lugawan na maghain ng reklamo laban sa mga tanod. Sinubukan ng GMA News na kunin ang pahayag ng Brgy. Muzon pero hindi pa sila tumutugon. --Jamil Santos/FRJ, GMA News"
1,"Idinepensa ng Malacañang nitong Lunes ang nag-viral na ""simpleng"" handa sa ika-76 na kaarawan ni Pangulong Rodrigo Duterte na may kasamang lechon. Sa panayam ng GMA News ""Unang Balita,"" tinawag ni presidential spokesperson Harry Roque na utak talangka ang mga pumupuna sa naturang handa, kabilang si Bayan Muna party-list Representative Ferdinand Gaite. ""Tingin ko naman utak talangka lang po 'yan. Birthday naman po ng Presidente, 76th, ang importante hindi po magarbo ang selebrasyon,"" ani Roque. Idinagdag ni Roque na kailanman ay hindi raw itinuring ni Duterte na kabilang siya sa mga mahihirap at nagugutom. Bago lumabas ang larawan sa social media na makikita ang lechon, unang nag-post ng larawan si Senador Bong Go na walang ibang makikita kung hindi si Duterte habang nagbo-blow ng kandilang nakatusok sa kanin. Hindi nagtagal, lumabas ang video na makikita ang mga handang pagkain na kasama ang lechon. Inalis ang video kinalaunan. ""Acting poor for your birthday photo ops when you're not really poor is just mocking those who truly have nothing to put on their tables for their own birthdays,"" saad ni Gaite sa Twitter. —FRJ, GMA News"
1,"Sarado ang karamihan ng mga sangay ng Ayala Malls sa Maundy Thursday at Good Friday, at muli na lamang magbubukas sa Black Saturday. Ang operating hours ng Ayala Malls mula April 1 hanggang April 4 ay ang sumusunod: *Glorietta April 1 (Maundy Thursday) - CLOSED April 2 (Good Friday) - CLOSED April 3 (Saturday) - 10:00 am to 8:00 pm *Greenbelt April 1 (Maundy Thursday) - CLOSED April 2 (Good Friday) - CLOSED April 3 (Saturday) – 10:00 am to 8:00 pm April 4 (Sunday) – 10:00 am to 8:00 pm *Ayala Malls Circuit April 1 (Maundy Thursday) - CLOSED April 2 (Good Friday) - CLOSED April 3 (Black Saturday) – 10:00 am to 8:00 pm April 4 (Easter Sunday) – 10:00 am to 8:00 pm *Market! Market April 1 (Maundy Thursday) - CLOSED April 2 (Good Friday) - CLOSED April 3 (Black Saturday) – 10:00 am to 8:00 pm April 4 (Easter Sunday) – 10:00 am to 8:00 pm *Shops at Serendra April 1 (Maundy Thursday) – 10:00 am to 8:00 pm April 2 (Good Friday) - CLOSED April 3 (Black Saturday) – 10:00 am to 8:00 pm April 4 (Easter Sunday) – 10:00 am to 8:00 pm *Bonifacio High Street April 1 (Maundy Thursday) – selected merchants are open from 11:00 am to 8:00 pm April 1 (Good Friday) – selected merchants are open from 11:00 am to 8:00 pm April 3 (Black Saturday) – 11:00 am to 8:00 pm April 4 (Easter Sunday) – 11:00 am to 8:00 pm *Ayala Malls Manila Bay April 1 (Maundy Thursday) - CLOSED April 2 (Good Friday) - CLOSED April 3 (Black Saturday) – 10:00 am to 8:00 pm April 4 (Easter Sunday) – 10:00 am to 8:00 pm *Alabang Town Center April 1 (Maundy Thursday) - CLOSED April 2 (Good Friday) - CLOSED April 3 (Black Saturday) – 11:00 am to 8:00 pm April 4 (Easter Sunday) – 11:00 am to 8:00 pm *Ayala Malls Solenad April 1 (Maundy Thursday) – 11:00 am to 8:00 pm April 2 (Good Friday) – 11:00 am to 8:00 pm April 3 (Black Saturday) – 10:00 am to 8:00 pm April 4 (Easter Sunday) – 10:00 am to 8:00 pm *Ayala Malls Serin April 1 (Maundy Thursday) - 10:00 am to 6:00 pm April 2 (Good Friday) -  10:00 am to 6:00 pm April 3 (Black Saturday) - 10:00 am to 6:00 pm April 4 (Easter Sunday) – 10:00 am to 6:00 pm *Ayala Malls Legazpi April 1 (Maundy Thursday) – CLOSED April 2 (Good Friday) – CLOSED April 3 (Black Saturday) – 10:00 am to 7:00 pm April 4 (Easter Sunday) – 10:00 am to 7:00 pm *Ayala Malls The 30th April 1 (Maundy Thursday) – CLOSED April 2 (Good Friday) – CLOSED April 3 (Black Saturday) – 10:00 am to 7:00 pm April 4 (Easter Sunday) – 10:00 am to 7:00 pm *Ayala Malls Feliz April 1 (Maundy Thursday) - CLOSED April 2 (Good Friday) - CLOSED April 3 (Saturday) – 11:00 am to 8:00 pm April 4 (Easter Sunday) -11:00 am to 8:00 pm *Ayala Malls Marikina April 1 (Maundy Thursday) - CLOSED April 2 (Good Friday) - CLOSED April 3 (Saturday) – 10:00 AM to 8:00 PM April 4 (Easter Sunday) – 10:00 AM to 8:00 PM *UP Town Center April 1 (Maundy Thursday) - 10:00am to 8:00pm April 2 (Good Friday) - CLOSED April 03 (Black Saturday ) -10:00am - 7:00pm April 4 (Easter Sunday) - 10:00am - 7:00pm *TriNoma April 1 (Maundy Thursday) - CLOSED April 2 (Good Friday) - CLOSED April 3 (Saturday) – 10:00 am to 8:00 pm April 4 (Sunday) - 10:00 am to 8:00 pm *Ayala Malls Vertis North April 1 (Maundy Thursday) - CLOSED April 2 (Good Friday) - CLOSED April 3 (Saturday) – 11:00 am to 8:00 pm April 4 (Sunday) - 11:00 am to 8:00 pm *Ayala Malls Cloverleaf April 1 (Maundy Thursday) - CLOSED April 2 (Good Friday) - CLOSED April 3 (Black Saturday) – 11:00 am to 8:00 pm April 4 (Easter Sunday) – 11:00 am to 8:00 pm *Fairview Terraces April 1 (Maundy Thursday) - CLOSED April 2 (Good Friday) - CLOSED April 3 (Black Saturday) - 10:00 am to 7:00 pm April 4 (Easter Sunday) – 10:00 am to 7:00 pm *MarQuee Mall April 1 (Maundy Thursday) - CLOSED April 2 (Good Friday) - CLOSED April 3 (Black Saturday) – 10:00 am to 8:00 pm April 4 (Easter Sunday) – 10:00 am to 8:00 pm *Harbor Point April 1 (Maundy Thursday) - CLOSED April 2 (Good Friday) - CLOSED April 3 (Black Saturday) – 10:00 am to 8:00 pm April 4 (Easter Sunday) – 10:00 am to 8:00 pm *The District Dasmarinas April 1 (Maundy Thursday) - CLOSED April 2 (Good Friday) - CLOSED April 3 (Black Saturday) – 10:00 am to 7:00 pm April 4 (Easter Sunday) – 10:00 am to 7:00 pm *The District Imus April 1 (Maundy Thursday) - CLOSED April 2 (Good Friday) - CLOSED April 3 (Black Saturday) – 10:00 am to 7:00 pm April 4 (Easter Sunday) – 10:00 am to 7:00 pm *Pavilion Mall April 1 (Maundy Thursday) - CLOSED April 2 (Good Friday) - CLOSED April 3 (Black Saturday) – 10:00 am to 8:00 pm April 4 (Easter Sunday) – 10:00 am to 8:00 pm *Ayala Center Cebu April 1 (Maundy Thursday) - CLOSED April 2 (Good Friday) - CLOSED April 3 (Black Saturday) – 10:00 am to 9:00 pm April 4 (Easter Sunday) – 10:00 am to 9:00 pm *Ayala Malls Capitol Central April 1 (Maundy Thursday) - CLOSED April 2 (Good Friday) - CLOSED April 3 (Black Saturday) – 10:00 am to 9:00 pm April 4 (Easter Sunday) – 10:00 am to 8:00 pm *Ayala Malls Central Bloc April 1 (Maundy Thursday) - CLOSED April 2 (Good Friday) - CLOSED April 3 (Black Saturday) – 10:00 am to 9:00 pm April 4 (Easter Sunday) – 10:00 am to 8:00 pm *Ayala Malls Abreeza April 1 (Maundy Thursday) - CLOSED April 2 (Good Friday) - CLOSED April 3 (Black Saturday) – 10:00 am to 9:00 pm April 4 (Easter Sunday) – 10:00 am to 8:00 pm *Ayala Malls Centrio April 1 (Maundy Thursday) - CLOSED April 2 (Good Friday) - CLOSED April 3 (Black Saturday) – 10:00 am to 8:00 pm April 4 (Easter Sunday) – 10:00 am to 8:00 pm – FRJ, GMA News"
1,"Nakapagtala ng panibagong 6,666 na mga bagong kaso ng COVID-19 infections ang Pilipinas ngayong Miyerkules, at may pitong laboratoryo pa ang hindi nakapagsumite ng kanilang datos. Dahil sa nadagdag na bilang, umabot na sa 684,311 ang kabuuang kaso ng COVID-19 sa bansa, at 91,754 nito ang aktibo o patuloy na ginagamot, ayon sa Department of Health (DOH). Sa naturang bilang ng mga aktibong kaso, 95.3 percent ang ""mild,"" 2.5 percent ang ""asymptomatic,"" 0.9 percent ang ""severe"" cases,  at 0.8 percent ang nasa ""critical condition."" May panibagong 1,072 na pasyente ang nadagdag sa listahan ng mga gumaling para sa kabuuang bilang na 579,518. Samantalang 47 naman ang nadagdag sa mga nasawi na umabot naman ngayon sa kabuuang bilang na 13,039. Una rito, inihayag ng DOH na dahil sa panibagong pagtaas ng COVID-19 cases nitong nakaraang mga linggo ay nahigitan na nito ang ""peak"" na naitala noong July at August 2020. Inaasahan naman ng OCTA Research na bababa ang bilang ng hawahan sa Metro Manila at kalapit na mga lalawigan matapos ipatupad ang “National Capital Region (NCR) Plus"" bubble, o paglimita sa galaw ng mga tao sa nabanggit na mga lugar.—FRJ, GMA News"
1,"Sinabi ni Senador Ping Lacson na may plano ng kapuwa niya senador na si Manny Pacquiao na tumakbong pangulo sa 2022 elections. Sa isang panayam sa telebisyon, sinabi ni Lacson na minsan na siyang kinausap ni Pacquiao at hiningi ang kaniyang suporta. Gayunman, ayaw pa raw munang pag-usapan ni Pacquiao sa publiko ang plano nitong pagtakbong pangulo dahil na rin sa usapin ng COVID-19 pandemic, sabi ni Lacson sa ANC. Patuloy ng senador, dalawa o tatlong beses na siyang kinausap ni Pacquaio at nagtanong kung matutulungan niya ito, partikular sa usapin ng budget. ""I think this was late last year... [he said]  he's open about it. Although ayaw niyang pag-usapan because of COVID and in fairness to him, consistent siya na COVID muna tayo 'wag muna pulitika,"" ani Lacson. Nauna nang sinabi ni Pacquiao sa mga pahayag na hindi pa panahon sa ngayon na pag-usapan ang eleksiyon at pulitika dahil sa problema ng pandemic. Aniya, prayoridad niya sa ngayon ang tumulong.— FRJ, GMA News"
1,"Binigyan ng pamahalaang-lungsod ng Quezon City ng aabot sa 5,000 piraso ng yantok ang mga pulis, hindi upang ipamalo sa mga sumusuway sa health protocols kundi gagamiting panukat sa ""1-meter social distancing rule"" ng mga nasa labas ng bahay. Iniulat ng ""Unang Balita"" nitong Miyerkules na nagpatrolya ang mga pulis-QC na maybitbit na yantok. Ayon sa ulat, sa ilalim ng programang ""Bida Bastonero"",  5,000 piraso ng yantok ang ibinigay ng pamahalaang-lungsod sa Quezon City Police District. Dagdag pa, ang mga pulis gumagamit ng yangtok sa pang-aabuso ay pananagutin ng lokal na pamahalaan. Sakali umanong may pang-aabuso ng pulis gamit ang yantok, maaari lamang umanong magsumbong sa Quezon City Hotline. —LBG, GMA News"
1,"Inanunsiyo mismo ni Presidential spokesperson Harry Roque nitong Lunes na nagpositibo siya sa COVID-19. “Positibo po ako para sa COVID-19. Nag-test po ako kahapon lamang dahil sa pagpupulong kay Presidente mamaya, at ngayon po lumabas na positibo,” sabi ni Roque sa kaniyang virtual press briefing. ""Sa akin pong close contact, kinakailangan niyo po mag-quarantine,"" dagdag niya. Ayon kay Roque, nagnegatibo naman siya sa COVID-19 noong Marso 10, bago siya nagdaos ng press conference sa Ilocos Norte noong Marcos 12. —FRJ, GMA News"
1,"Sinampahan ng iba't ibang reklamo ng National Bureau of Investigation (NBI) ang 11 katao kaugnay sa pagkamatay ng flight attendant na si Christine Dacera. Kabilang sa mga kinasuhan ang mga kaibigan ng biktima. Reklamong obstruction of justice ang isinampa ng NBI sa Department of Justice (DOJ) laban sa mga kasama ni Dacera sa isang hotel sa Makati para magdiwang ng bagong taon. Kinabibilangan ito nina Mark Anthony Rosales, Rommel Galido, John Pascual dela Serna III, Gregorio Angelo Rafael de Guzman, Jezreel Rapinan, Alain Chen, Reymar Englis at Darwin Joseph Macalla. Kasama rin sa reklamo si Atty. Neptali Maroto. Sinampahan din ng reklamo para sa reckless imprudence resulting in homicide sina Rapinan, Chen, De Lima at dela Serna. Inakusahan si Rosales patungkol sa ilegal na droga. Samantalang kinasuhan din sina Galido at Rosales dahil sa umano'y tangka nilang ipamahagi ang droga. Bukod pa rito ang reklamong perjury laban kina Dela Serna, Galido at Macalla. Kinasuhan naman ng falsification of an official document by a public officer si Southern Police District medico-legal officer Michael Nick Sarmiento, na nag-utos na embalsamohin si Dacera kahit hindi ipinaalam sa pamilya ng biktima. Ilan sa mga kaibigan ni Dacera ang kinasuhan ng pulisya ng rape with homicide sa Makati City Prosecutor’s Office. Nitong nakaraang Enero 1 nang makita na hindi na gumagalaw ang 23-anyos na si Dacera matapos magdiwang ng bagong taon sa hotel kasama ang ilang kaibigan. Hinihinala ng kaniyang pamilya na pinagsamantalahan at pinagamit ng droga ang dalaga, bagay na itinanggi naman ng kaniyang mga kaibigan. Sa medico legal report ng Philippine National Police Crime Laboratory, lumilitaw na ruptured aortic aneurysm ang dahilan ng pagkamatay ni Dacera dahil sa mataas na blood pressure. --FRJ, GMA News"
1,"Isang menor de edad ang nabiktima ng ""dugo-dugo gang"" at nakuhaan ng P1-milyong halaga ng alahas, ayon sa ulat ng Unang Balita nitong Huwebes. Nag-iisa sa bahay noon ang 12-anyos na biktimang si ""Jenny"" nang makatanggap siya ng tawag na nagsasabing nakaaksidente raw ang kaniyang ama matapos itong mag-""beat the red light."" Sabi raw ng tumawag, kulang ang pera ng kaniyang ama para pambayad sa nabangga nito at inutusan siyang dalhin ang kanilang safe box sa Monumento, Caloocan. Magmula Pasig, mag-isang pumunta si Jenny sa Monumento. Nang makita ng salarin na walang mahahalagang bagay sa loob ng safe box, pinauwi raw si Jenny para kunin ang mga mahahalagang kagamitan nila tulad ng mga alahas at relo. Sa isang mall na sa Quezon City sunod na nakipagkita ang babaeng suspek kay Jenny. Nang makuha na ang mga gamit ay pinauwi na si Jenny at binilinan na i-hang muna ang landline nila para hindi raw siya guluhin ng nabangga ng ama niya. Bandang 6 p.m. na nang malaman ng mga magulang ni Jenny ang nangyari sa kaniya. Ayon sa ama ni Jenny, unang beses na naiwang mag-isa sa bahay ang kaniyang anak. Bukod sa trabaho, kinailangan daw niya kasing dalhin sa doktor ang asawa niya at sanggol nilang anak. Palaisipan daw sa pamilya kung paano nalaman ng mga salarin ang kanilang mga personal na impormasyon pati ang oras na walang kasama si Jenny sa bahay. ""Natakot po ako at naiyak din po ako kasi na-guilty ako na na-scam ako. Yung mga pinaghirapan po ng parents ko nasayang din po,"" malungkot na sabi ni Jenny. Gayunpaman, nagpapasalamat ang magulang ni Jenny na walang masamang nangyari sa kaniya. Ayon sa pulisya, hindi ito ang unang pagkakataon na may nagsumbong sa kanila tungkol sa nasabing modus na menor de edad ang biktima. --KBK, GMA News"
1,"Sugatan ang walo katao matapos magkarambola ang pitong sasakyan sa bahagi ng South Luzon Expressway sa Parañaque City. Sa ulat ng GMA News ""24 Oras"" nitong Martes, makikita sa kuha ng cellphone video na isang trak ang tumagos mula sa south bound ng SLEX papunta sa east service road sa pagitan ng Sucat at Bicutan interchange. Isang kotse na may mga sakay ang direktang tinamaan ng trak sa tagiliran sa naturang sakuna na naganap kaninang tanghali. Nagtulong-tulong ang mga tao na mailabas mula sa kotse ang mga biktima. --FRJ, GMA News"
1,"Mahigit P100 milyong halaga ng shabu na naka-pack sa Chinese tea ang nakumpiska sa isang magtiyuhin sa Barangay West Rembo, Makati City. Batay sa ulat ni Bam Alegre sa GMA News ""Unang Balita"" nitong Martes, isinagawa ang buy-bust operation Lunes ng gabi kung saan isang kilo ng shabu ang nabili ng undercover police operative sa mga suspek. Ngunit nang halughugin ng mga operatiba ang kanilang sasakyan, bumungad ang isang maleta na naglalaman ng 16 kilo ng shabu na naka-vacuum seal at ang iba ay nakalagay sa packaging ng Chinese tea. Tinatayang P108 milyon ang kabuuang street value ng nabistong kontrabando. Hindi muna pinangalanan ang magtiyuhin dahil magsasagawa pa ng follow-up operation ang pulisya para matukoy ang supply chain ng mga big-time pusher. Depensa ng isa sa mga naaresto, wala siyang alam sa laman ng package at kung nalaman man niya na droga ito ay hindi na niya kukunin ang sideline ng pagmamaneho.—Jamil Santos/AOL, GMA News"
1,"Kasamang iniimbestigahan kung papaano napatay ang isa sa mga kasamang ""asset"" o impormante ng Philippine Drug Enforcement Agency (PDEA) na nahuli-cam na naipit sa unang bugso ng putukan laban sa mga pulis pero hindi tinamaan sa Commonwealth Avenue, Quezon City noong nakaraang linggo. Kasabay nito, nahuli-cam naman ang umano'y paggulpi ng mga pulis sa mga PDEA agent. Sa ulat ni John Consulta sa GMA News ""Saksi"" nitong Martes, makikita ang video ng unang bugso ng putukan ng mga tauhan ng PDEA at mga pulis ng Quezon City Police District sa tapat ng puting kotse na gamit ng PDEA. Ang naturang kotse, nag-overheat umano kaya tumigil sa paradahan. Maya-maya lang, nagkaroon na ng putukan nang lapitan umano ng mga nakasibilyang pulis at barilin ang isang ""asset"" na kasama ng PDEA. Sa naturang putukan, kapansin-pansin ang isang lalaki na nakasuot ng itim na damit na nakatayo at malapit sa driver side habang nangyayari ang barilan. Nanatili lang sa kaniyang puwesto ang lalaki at hindi tinamaan sa naturang putukan, na ayon sa source ng GMA News ay asset din umano ng PDEA. Sa isa pang video, ang naturang asset ay kinuha ng mga umano'y pulis at pagkatapos ng isang oras na putukan ay nakita siyang nakabulagta na katabi ng dalawang ahente ng PDEA. May tama ng bala sa katawan ang asset at may sugat din na inaalam pa kung marka ng pambubugbog. Ang ilang ahente naman ng PDEA na ""sumuko"" sa mga pulis, dinisarmahan at umano'y binugbog. Ayon kay PDEA chief Wilkins Villanueva, hangga't maaari ay ayaw nilang magsalita dahil nagsasagawa ng imbestigasyon ang National Bureau of Investigation sa nangyaring barilan. Tiwala raw ang opisyal na lalabas kung ano ang totoo na dahan-dahan na umanong nakikita. Nanindigan si Villanueva na lehitimo ang kanilang operasyon kaya hinamon niya ang QCPD na naglabas ng katibayan na nagsagawa ng ""sell-bust"" ang PDEA. Sisikapin umano ng NBI na tapusin ang imbestigasyon bago magsimula ang ipatatawag na pagdinig ng Senado tungkol sa nangyari. Hawak na rin ng NBI ang cellphone ng nasawing ""asset"" at pulis para alamin ang katotohanan. Bukod pa rito ang pagkalap ng lahat ng CCTV na nakakuha sa mga pangyayari at testimonya ng mga saksi.--FRJ, GMA News"
1,"Matapang ang naging hamon ng hepe ng Philippine Drug Enforcement Agency (PDEA) sa Quezon City Police District (QCPD) na patunayan na nagkaroon ng ""sell-bust"" sa nangyaring barilan ng kani-kanilang tauhan sa Commonwealth Avenue, Quezon City noong nakaraang linggo. Sa ulat ni Emil Sumangil sa GMA News ""24 Oras"" nitong Martes, sinabi ni PDEA Chief Wilkins Villanueva na magbibitiw siya sa kaniyang tungkulin kapag napatunayang nagsagawa ng ""sell-bust"" ang kaniyang mga tauhan. Ang ""sell-bust"" ay pagbebenta ng droga ng tauhan ng pamahalaan na itinuturing ilegal na gawain. Kabaligtaran ito ng ""buy-bust"" kung saan nagpapanggap ang mga operatiba na bibili ng droga para mahuli ang suspek. ""Magpalabas kayo [pulis] ng ebidensiya ng CCTV na nagbenta ang PDEA [ng droga] at kayo ang bumili,"" giit ni Villanueva. Sa isang ulat, sinabi ng isang source ng GMA News na bago ang barilan ay nakabili umano ang mga pulis ng isang kilo ng shabu na nagkakahalaga ng P6 milyon sa umano'y asset ng PDEA. Ayon sa source, hawak umano ng mga pulis ang nabiling droga pero hindi malinaw kung nabawi nila ang mark money na ginamit na pambili ng droga. Pero iginiit ng PDEA, hindi sila nagbenta ng droga at mayroon silang lehitimong buy-bust operation sa lugar. Sa mga naunang ring ulat, sinasabing nasiraan ang isang sasakyan ng PDEA kaya napatigil sila sa parking lot na malapit sa isang mall. Sa mga lumabas na kuha sa CCTV, makikitang nilapitan at binaril ng umano'y pulis ang kasamang asset ng PDEA na pinagmulan ng putukan. Makikita rin sa CCTV na nagpakilala na ang mga nakasibilyang PDEA agents pero patuloy pa rin silang pinaputukan ng mga nakasibilyan ding pulis na sinasabing mayroon ding lehitimong buy-bust operation sa lugar. Ayon kay Villanueva, ayaw na raw sana nilang magsalita pa tungkol sa insidente dahil nagsasagawa na ng imbestigasyon ang National Bureau of Investigation. Tiwala naman si Villanueva na lalabas ang katotohanan sa isinasagawang imbestigasyon ng NBI, na dahan-dahan na rin lumilitaw. Sinisikap naman ng GMA News na makuha ang panig ng pulisya sa naging hamon ni Villanueva.--FRJ, GMA News"
1,"Magsasagawa ng imbestigasyon ""motu proprio"" ang Kamara de Representantes kaugnay sa madugong barilan ng Philippine National Police (PNP) at Philippine Drug Enforcement Agency (PDEA) na ikinasawi ng apat katao. Ang National Bureau of Investigation, inutusan ng Palasyo na magsiyasat din. Ang imbestigasyon sa Kamara na gaganapin sa Lunes, Marso 1, ay pangungunahan ni House Committee on Dangerous Drugs chairman Surigao del Norte Representative Robert Ace Barbers. Nauna nang sinabi ni Barbers na maraming katanungan sa nangyaring engkuwentro na naganap sa mataong parking lot ng isang fast food restaurant sa Commonwealth Avenue sa Quezon City, na ikinasawi ng dalawang pulis, isang PDEA agent at isang ""asset"" ng PDEA. Kabilang sa kailangan umanong malaman ay kung bakit nangyari ang barilan gayung kapwa nagsasabi ang magkabilang panig na parehong lehitimo ang magkaibang operasyon nila sa iisang lugar. May hiwalay na imbestigasyon din na gagawin ang Senate Committee on Public Order and Dangerous Drugs tungkol sa insidente. Samantala, bumuo naman ang PNP at PDEA ng Board of Inquiry para alamin kung bakit nangyari ang engkuwentro sa kanilang mga tauhan. Pero ayon sa Palasyon, nagbigay ng direktiba si President Rodrigo Duterte na ang NBI lang ang tanging law enforcement agency na magsisiyasat sa nangyaring engkuwentro. ""Nagdesisyon po ang ating Pangulo na tanging NBI lang po ang mag-iimbestiga dun sa putukang nangyari sa panig ng mga kapulisan at ng PDEA diyan po sa Quezon City,"" ayon kay presidential spokesperson Harry Roque. “This is to ensure impartiality on the Quezon City shootout incident,” dagdag niya. Dahil dito, sinabi ni Roque na ititigil na ng binuong Board of Inquiry ng PNP at PDEA ang kanilang imbestigasyon. “Iyong mga joint panel na binuo ng PDEA at PNP, hihinto na po sila sa kanilang imbestigasyon. Talagang NBI na lang po talaga ang matutuloy ng imbestigasyon,” paliwanag ni Roque. --FRJ, GMA News"
1,"Sa loob lang ng anim na araw, dalawang pulis ang magkahiwalay na dinukot ng mga armadong lalaki sa Maynila. Sa ulat ni Jonathan Andal sa GMA News TV ""Balitanghali"" nitong Huwebes, sinabing unang dinukot sa Binondo noong Sabado habang naka-duty si Police Corporal Alan Hilario ng tinatayang 10 armadong lalaki. Nitong Miyerkules naman nang harangin ng mga armadong lalaki na sakay ng dalawang sasakyan sa Sta. Mesa ang suspendidong si Police Patrolman Real Tesoro. Nakuhanan ng CCTV sa V. Mapa Extension sa Sta. Mesa ang pagharang ng mga suspek kay Tesoro habang sakay ng motorsiklo at angkas ang kaniyang ka-live in. Pinalo pa ulo ang biktima bago sapilitang pinasakay sa SUV ng mga suspek, at iniwan ang kaniyang ka-live in. ""Sabi ng asawa ko, ‘Sir, ano po yun? Wala po akong ginagawang masama.’ Tinutukan po siya ng baril sabi, ‘Pumasok ka sa loob, sumakay ka,’” kuwento ng kinakasama ng biktima. “Hindi ko po alam kung pulis sila pero ‘yung itsura po kasi nila…’yun po ang sinusuot ng mga pulis, may mga bullet vest, ‘tas baril po nila,” dagdag pa niya. Kinuha rin ng mga suspek ang pitaka ng babae na naglalaman ng kaniyang cellphone at P36,000 cash. Nakita sa CCTV na umalis ang mga suspek patungo sa Mandaluyong City kasama ang biktima na hindi pa batid kung nasaan ngayon. Sa panayam ng Super Radyo dzBB nitong Huwebes, sinabi ni Manila Police District chief  Police Brigadier General Leo Francisco na iniimbestigahan nila ang dalawang insidente at inaalam kung magkaugnay ang mga ito. “Pinag-aaralan namin kung itong dalawang cases ng abduction dito sa Manila ay may relasyon. Kung titignan mo talaga, ito ay planado, halos parehas ‘yung kanilang modus operandi,” anang opisyal. Sinabi rin ni Francisco na mayroon binuong special investigation task group sa kaso ni Hilario.—FRJ, GMA News"
1,"Arestado ang isang lalaki sa Pateros matapos mag-post ng litrato na may hawak siyang granada at may pagbabanta, ayon sa ulat ni Mai Bermudez sa Unang Balita nitong Miyerkoles. Kinilala ang naaresto na si Eddie Boy Cervales, 35 anyos. Ayon sa Pateros Police, nag-post si Cervales sa Facebook Story ng litrato niyang may hawak na granada at may mensaheng, ""Pag ako naburyo hahagis koto damay damay nato."" Sa tulong ng intelligence unit ng Pateros Police ay natunton si Cervales sa Purok 12.Anang suspek, selos ang ugat ng kaniyang post matapos niyang mahuling may ibanga ka-chat ang kaniyang karelasyon. Nabawi kay Cervales ang granada na ayon sa kaniya ay pinapabenta lang sa kaniya. Ayon sa pulisya, puwede pang sumabog ang granada bagama't luma na ito. Pinagsisisihan naman ni Cervales ang ginawa at inaming nakainom siya nang mag-post. Nahaharap siya ngayon sa reklamong illegal possession of explosives. —KBK, GMA News"
1,"Kinagiliwan ang isang tigre sa Barnaul Zoo sa Russia dahil sa halip na malakas at nakakatakot na ungol, isang mahinahon na tila pagkanta ang lumalabas sa bibig nito. Sa ulat ng Unang Balita nitong Martes, makikita ang walong buwang gulang na tigreng si Sherhan na tila kumakanta. Ayon sa pamunuan ng zoo, ginagawa ito ni Sherhan noong bata pa lamang para makuha ang atensyon ng kaniyang ina. Samantala, sa Brazil, binuksan ang isang rage room kung saan maaari nang ilabas ng mga tao ang kanilang galit o stress. Sa naturang rage room, maaaring gumamit ang mga customer ng mga martilyo para sirain ang mga bagay tulad ng TV, computer at marami pang iba. Maaari rin silang magsulat sa pader. Sinabi ng may-ari ng rage room na marami na ang naglabas ng kanilang nararamdaman lalo na sa gitna ng COVID-19 pandemic. —Jamil Santos/KBK, GMA News"
1,"Natagpuang patay sa loob ng kaniyang selda ang convicted car theft gang leader na si Raymond Dominguez. Ayon sa Bureau of Corrections (BuCor), walang palatandaan ng foul play. Sinabi ni BuCor spokesperson Gabriel Chaclag na dakong 6:20 am ngayong Biyernes nang makitang hindi na humihinga si Dominguez sa kaniyang selda sa New Bilibid Prison sa Muntinlupa City. “It appears that he died of natural causes. But we will wait for the medico-legal report,"" sabi ni Chaclag. “No sign of foul play is noted,” dagdag ng opisyal. Sa ipinadalang mensahe sa mga mamamahayag, sinabi ni Justice Secretary Menardo Guevarra na inatasan niya ang BuCor na kaagad na ipadala sa kaniya ang ulat tungkol sa nangyari kay Dominguez. Nitong nakaraang Hulyo, pinabulaanan ng BuCor ang mga bali-balitang namatay si Dominguez sa COVID-19. Pero kinumpirma nila na nahawahan ng virus si Dominguez. Abril 2012 nang hatulan ni Bulacan Judge Wilfredo Nieves si Dominguez,  na sinasabing lider ng Dominguez carjack gang, na guilty sa kasong carjacking na naganap noong 2010. Nahaharap din siya sa mga karumal-dumal na krimen tulad ng pagpatay at pagsunog sa bangkay ng car dealer na si Venson Evangelista noong 2011. Pagkalipas ng apat na taon, tinambangan at napatay naman si Judge Nieves sa Malolos, Bulacan. Kinalaunan, naaresto ang isang suspek sa pag-ambush kay Nieves na sinasabing madalas na dumalaw kay Dominguez sa bilangguan.--FRJ, GMA News"
1," Sa kulungan ang bagsak ng isang magka-live-in partner matapos silang mahulihan ng iba't ibang klase ng droga na kanilang ibinibenta sa Barangay Laging Handa, Quezon City. Sa ulat ni Corinne Catibayan sa GMA News TV ""Balitanghali,"" kinilala ang mga suspek na sina Jose Mari Singson at Liza Tekazawa, na nadakip mismo sa kanilang bahay sa Scout Delgado pasado ala-una ng madaling araw nitong Huwebes. Isang linggong minanmanan ng Philippine Drug Enforcement Agency (PDEA) ang mga suspek. Nagsisilbing warehouse ang kanilang bahay ng mga droga na ibebenta umano nila, tulad ng ecstasy, shabu, cocaine at kush. Bukod sa droga na aabot sa mahigit P185,000 na halaga, nabawi rin sa kanila ang isang baril na hindi rehistrado. ""Nagbebenta ng drugs o party drugs itong subject namin. Meron talagang mga pumapasok dito na paiba-ibang tao minsan... Kadalasan mga kakilala na rin nila 'yung mga pumapasok din. Tsaka hindi sila basta-basta, kung sino lang 'yung kakatok na ibang tao, hindi,"" ayon sa PDEA. Tumangging humarap sa camera ang mga salarin, na mahaharap sa kasong paglabag sa Comprehensive Dangerous Drugs Act.--Jamil Santos/FRJ, GMA News"
1,"Dinakip ang isang lalaki matapos niyang pagbantaan ang magkapatid na babae na ikakalat niya ang mga edited na maseselang larawan ng dalawa. Ang suspek, nagbanta pang ipapapatay ang mga magulang ng mga biktima. Sa ulat ng GMA News TV ""Balitanghali"" nitong Miyerkoles, inilahad ng isa sa mga biktima na kinaibigan muna sila ng suspek, hanggang sa padalhan sila ng lalaki ng mga malalaswang materyal, pati ang mga edited na larawan nila. Hindi pinansin ng mga biktima ang suspek, kaya nagbanta ang suspek sa magkapatid. Nagpadala rin ng mensahe ang suspek na papatayin daw ang mga magulang ng mga biktima. Aminado naman ang suspek sa kaniyang ginawa na mahaharap sa reklamong paglabag sa Anti-Photo and Video Voyeurism Act of 2009, grave threat at paglabag sa Cybercrime Prevention Act of 2012. --Jamil Santos/FRJ, GMA News"
1,"Tiniyak ng kampo ni dating Senador Ferdinand “Bongbong” Marcos Jr. na muli itong kakandidato sa 2022 national elections. “He will be definitely running for 2022,” sabi ni Atty. Vic Rodriguez sa panayam ng ANC nitong Miyerkules. Pero hindi sinabi ni Rodriguez kung anong posisyon ang tatakbuhan ni Marcos. “We will be making an announcement as to his plans for 2022,” sabi pa ng tagapagsalita sa hiwalay na panayam ng CNN-Philippines. Bukod sa mga lokal na posisyon, boboto rin ang mga tao para sa presidente, bise presidente at mga senador sa darating na May 2022 elections. Ginawa ni Rodriguez ang pahayag isang araw matapos na ibasura ng Korte Suprema na umuupong Presidential Electoral Tribunal (PET), dahil sa kawalan ng merito ang election protest ni Marcos laban sa pagkapanalo ni Vice President Leni Robredo sa naging laban nila 2016 elections. Nitong Martes, sinabi ni SC spokesperson Brian Hosaka na ""unanimous"" ang pagboto ng mga mahistrado na ibasura ang protesta ni Marcos matapos ang halos limang taon na pagdinig.— FRJ, GMA News"
1,"Matapos lumitaw na negatibo ang DNA test ni Aphril Sifiata sa baby na kaniyang naiuwi mula sa isang ospital sa Rizal, nagpaunlak na rin ng panayam ang mag-asawa na pinapaniwalaan niyang nakapalitan niya ng anak. Pero sa panayam ng ""Kapuso Mo, Jessica Soho,"" malaki ang paniniwala ng mag-asawang Margareth at Kim Mulleno, na anak nila ang sanggol na nasa kanila. Ayon kay Margareth, bukod sa naramdaman niya ang tinatawag na lukso ng dugo, kamukhang-kamukha rin daw ng kaniyang asawa ang bata. Wala rin daw silang naging problema sa ospital nang nananatili sila roon. Tungkol sa name tag na sinasabing nakakabit sa baby na ibinigay at iniuwi ni Aphril, sinabi ni Kim na pinapalitan niya lang ang name tag ng kaniyang baby dahil mali ang spelling sa pangalan ng bata. Nalaman lang daw nila ang problema nang kontakin sila ng ospital at humingi ng larawan ng baby dahil nga sa hinihinalang baby switching. “After two days yata noong makauwi kami, nagpunta sila to explain na baka nga nagkaroon ng baby switching since may isa pang baby na may kaparehas ng tag ng sa amin na apelyido niya ’yung nakalagay,” ani Margareth. “This isn’t supposed to happen [and] for firstborn for two families. So, sobrang nakakaawa for us and the other family, even though medyo less on our side ’cause we firmly believe na tama naman yung baby na nakuha namin since wala namang naging issue. You feel the connection tapos biglang may ganito,” pahayag pa niya. Nag-alok daw ang ospital na isailalim siya ang baby nila sa DNA test pero hindi naman umano natutuloy. Samantala, bukod sa DNA test na ginawa kay Aphril at baby na hawak niya, lumabas din ang resulta ng DNA na isinagawa sa kanila ng ospital at lumitaw na negatibo rin ang resulta--na ang ibig sabihin ay hindi talaga sila mag-ina. Pumayag naman si Margareth na magpa-DNA test at hawak niyang baby na sinagot ng ""KMJS."" Ayon sa isang abogado, kung sakaling maging negatibo rin ang DNA test nina Margareth at sa baby na nasa kaniya, kailangan naman na magkaroon ng panibagong DNA test si Margareth sa baby na na kay Aphril;  at si Aphril sa baby na hawak ni Margareth para matiyak kung ito nga ang kanilang mga anak. Nang magkausap ang dalawang panig, inalok nina Aphril sina Margareth naging ninong at ninang ng kanilang anak sakaling lumitaw na anak nga niya ang baby na nasa kabilang pamilya. Tiniyak naman ng panig ni Margareth na gagawin nila ang tama kung anuman ang magiging resulta ng DNA test.– FRJ, GMA News"
1,"Dahil sawi sa pag-ibig, nanuntok ng kapwa pasahero at nanira pa ng jeep ang isang lalaki sa Caloocan City, ayon sa ulat ni Darlene Cay sa Unang Balita nitong Lunes. Binasag daw ng suspek na si Zaldy Buena ang windshield ng jeep, tinanggal ang magkabilang side mirror nito, at sinira ang headlight sa Bagong Silang, North Caloocan. Bukod dito, pinagsusuntok pa raw ni Buena ang ilang kapwa niya pasahero. Naganap ang insidente nitong Linggo ng gabi, Valentine's Day. ""Wala, talagang zero lang, problema sa pag-ibig, ganun. Walang ka-date eh,"" ani Buena sa presinto. Ayon sa driver ng jeep na si Nestor Jasmin, bigla na lang daw nanuntok si Buena, dahilan para bumaba sila at tumawag ng barangay officials. Pagkababa ng mga sakay, doon na raw kumuha ng tubo si Buena at pinaghahampas ang jeep. Kahit daw may mga barangay official na ay patuloy pa rin sa pagwawala ang suspek. Aminado naman si Buena na nakainom siya at humingi ng pasensiya sa mga nasaktan niya. Handa rin daw niyang bayaran ang mga nasira niya. Desidido naman ang mga biktima na sampahan ng reklamo ang suspek. --KBK, GMA News"
1,"Pumanaw sa edad na 73 ang lider ng religious group na 'Ang Dating Daan' na si Eli Soriano. Nagpaabot naman ng pakikiramay ang Malacañang sa kaniyang mga naulila. ""It is with deep sadness, yet with full faith in the Almighty, that we announce the passing of our beloved and one and only Bro. Eliseo ""Eli"" Soriano - a faithful preacher, brother, father, and grandfather to many,"" ayon sa inilabas na pahayag ng religious group. ""The life story of Bro. Eli is an open book to many of us. We are witnesses to his dedication and tireless efforts to propagate the undefiled words of God in the Bible,"" dagdag nito. Ayon sa pahayag, nagsimula ang pangangaral ni Soriano sa  Guagua, Pampanga na umabot sa Brazil at iba pang western countries. ""His life and efforts have become instrumental in the fulfillment of the long hidden prophecy in the Holy Scriptures that 'For from the rising of the sun even unto going down of the same my name shall be great among the Gentiles; and in every place incense shall be offered unto my name and a pure offering: for my name shall be great among the heathen, saith the Lord of hosts (Mal. 1:11),"" anang grupo sa pahayag. Tiniyak nila na ipagpapatuloy nila ang mga programa at proyektong sinimulan ni Soriano. ""Up to the last moment of his life, Bro. Eli was able to fulfill his vow to the Almighty that manifests in his love to serve the brethren. 'And I will gladly spend and be spent for you; though the more abundantly I love you, the less I be loved (2 Cor. 12:15),"" ayon sa grupo. ""And as Bro. Eli once said: ""To be privileged to serve you in Christ, is the greatest opportunity in life."" Kasunod ng pagpanaw ni Soriano, nagpaabot naman ng pakikiramay ang Malacañang sa naiwang pamilya at maging sa mga nagmamahal sa lider ng ""Ang Dating Daan."" “We extend our condolences to the bereaved family, friends, loved ones and followers of Bro. Eliseo “Eli” Soriano,” ayon kay presidential spokesperson Harry Roque nitong Biyernes. Sinabi ni Roque na maraming buhay ang nagabayan ni Soriano sa pamamagitan ng mga pangangaral nito sa mga salita ng Diyos. “His dedication to propagate the words of God in the Bible was a clear testament of his steadfast love to serve his brethren and the Almighty,” anang opisyal. “Our prayers go to Brother Eli as he may rest in eternal peace and happiness,” dagdag pa niya. — FRJ, GMA News"
1,"Inihayag ni Speaker Lord Allan Velasco na nais pagtuunan ng pansin ng kaniyang liderato sa Kamara de Representantes ang natitirang mga panukalang batas na kailangan ngayon ng bansa dahil sa epekto ng COVID-19 pandemic. Sa isang pahayag nitong Huwebes, sinabi ni Velasco na kaunting panahon na lang ang nalalabi para sa 2022 elections kaya mas makabubuti na talakayin na lang ang ABS-CBN franchise sa susunod na Kongreso. ""On top of these priority legislation, we would like to see the passage of Bayanihan 3, as well as other economic bills geared toward rebuilding the Philippine economy, shattered by the devastating impact of the global pandemic and rebuilding the lives of every Filipino disrupted by the health crisis,"" anang lider ng Kamara. Ginawa ni Velasco ang pahayag ilang araw matapos namang sabihin ni Pangulong Rodrigo Duterte na hindi niya hahayaan ang National Telecommunications Commission na bigyan ng license to operate ang ABS-CBN kahit pa bigyan ito ng bagong prangkisa ng Kongreso. Giit ni Duterte, kailangan munang bayaran ng pamilya Lopez ang mga utang nitong buwis sa gobyerno. Sa mga nakaraang pahayag, itinanggi ng mga Lopez na may mga obligasyon pa silang hindi nababayaran sa pamahalaan. Mayo 2020 nang mapaso ang prangkisa ng ABS-CBN, at hindi nakapasa sa House committee on Franchises ang panukalang batas para sa kanilang panibagong prangkisa. Nang maupo si Velasco bilang bagong lider ng Kamara, ilang panukalang batas ang inihain upang mabigyan hilingin na bigyan ng prangkisa ang ABS-CBN.--FRJ, GMA News"
1," Dahil sa community quarantine dulot ng COVID-19, maraming tao ang pinili na munang magpahaba ng buhok. Sa mga nagpaplanong ipaputol na ito, hinikayat sila i-donate ang puputuling buhok sa ilang institusyon para makapagpasaya sa mga pasyenteng nawalan ng buhok tulad ng mga nakikipaglaban sa sakit na cancer. Sa ulat ni Cedric Castillo sa GMA News ""24 Oras"" nitong Miyerkoles, makikita ang post ng Makati Medical Center tungkol sa kanilang panawagan sa hair donation. Gayunman, nagpaalala silang hindi dapat iigsi sa siyam na pulgada ang ibibigay na buhok. Maaari ring kulot ang i-donate na buhok, mapababae man o lalaki, pero bawal ang chemically-treated hair. Sunod, ilagay ang buhok sa zip lock at sulatan ng pangalan at e-mail address. Ipadala ito sa cancer center ng MMC. ""Everyday po nakatatanggap kami ng mga donation. Make sure lang na bago i-cut 'yung buhok, importante na nakabundle siya. Hindi ho namin ito ibinibenta, ito po'y aming ipinahihiram sa lahat ng aming mga pasyente,"" sabi ni Ces Paje, Clinical Department Manager ng MMC.--Jamil Santos/FRJ, GMA News"
1,"Pinuna ni Muntinlupa City Representative Rufino Biazon ang lumabas sa ulat na ituturing ng Land Transportation Office na ""reckless driving"" ang hindi pagsusuot ng face mask ng mga driver at pagmumultahin. ""Bakit ang penalty ng hindi pagsuot ng face mask is reckless driving? That's what I heard about, ang magiging violation mo is reckless driving? Ang mape-penalize ba just the driver or even the other occupants?"" sabi ni Biazon sa pagdinig ng House Committee on Transportation nitong Miyerkules. Binanggit ni Biazon ang nakasaad sa Section 48 ng Republic Act 4136, na : Reckless Driving. – ""No person shall operate a motor vehicle on any highway recklessly or without reasonable caution considering the width, traffic, grades, crossing, curvatures, visibility and other conditions of the highway and the conditions of the atmosphere and weather, or so as to endanger the property or the safety or rights of any person or so as to cause excessive or unreasonable damage to the highway."" ""How can somebody be penalized with a law that is not applicable to that?"" sabi ni Biazon. Paliwanag naman ni LTO chief Edgar Galvante, magiging ""reckless"" umano ang driver kung papayagan niya ang mga pasahero niya na hindi magsuot ng face mask. ""Kung kayo po ay driver eh 'yung kapakanan ng sakay ninyo is kasama po sa dapat niyong gampanan, kaya po ang magiging violation kung sakaling 'di tumupad, kayo bilang driver. Unang-una hindi ninyo po dapat payagan, assuming na ang pamantayan po ay dapat lahat magsuot ng mask... Kung 'di po sila magsusuot ng mask, hindi ninyo po dapat isakay,"" dagdag pa ni Galvante. ""Kaya kung kayo po bilang driver, nagsakay kayo ng 'di sumusunod, eh reckless po na ano 'yun, ang interpretasyon dito eh reckless kayo na inilagay niyo sa alanganin ang inyong pasahero..."" dagdag ng opisyal. Kasama sa kautusan ngayon ng pamahalaan dahil sa COVID-19 pandemic ang obligahin ang mga driver at pasahero na magsuot ng face mask sa sasakyan kahit ang mga magkasama sa bahay. Nakasaad sa panuntunan na: *When traveling alone, the driver may remove his/her face mask; and *When the driver is with passenger/s, it is mandatory for all individuals inside the vehicle to properly wear a face mask, regardless if they are from the same household. Sinabi naman ni Galvante na susundin ng LTO kung may mag-uutos sa kanila na hindi dapat patawan ng multa na para sa reckless driving ang hindi pagsusuot ng face mask. ""We submit po kung mayroong kautusan na hindi dapat i-consider 'yun bilang reckless driving na violation..."" saad ng opisyal. — FRJ, GMA News"
1," Nagpaalam na magbabasket at yumakap pa sa ama ang isa sa dalawang menor de edad na natagpuang patay at tadtad ng saksak sa Tondo, Maynila. Ilang araw na nawala sina Carl Justine Banogon at Chormel Buenaflor, parehong 15-anyos, bago nakita ang bangkay na palutang-lutang sa Isla Puting Bato, hindi kalayuan sa kanilang lugar sa Parola compound, ayon sa ulat ni Emil Sumangil sa “24 Oras” nitong Martes. Nakalagay sa body bag, naka-tape ang mga paa, kamay at mukha ng mga biktima nang makita. Tadtad sila ng saksak sa ulo at katawan, may laslas sa leeg, at ginuhitan pa ng smiley face ang katawan gamit ang ice pick. “Bilang isang magulang, masakit na ganunin ‘yung anak mo, paglaruan, parang blackboard. Eh, pagtapos paglaruan, lagyan mo ‘yung dibdib ng bala, laslasin mo ‘yung leeg,” sabi ng ama ni Buenaflor. “Para sa akin, kahit sino, 15 anyos. Ano ba naman laban niyan? Nakatagpo ‘yung anak ko ng demonyo,” dagdag pa niya. Hindi rin matanggap ng lola ni Buenaflor ang sinapit ng kaniyang apo. “Parang hindi ko tanggap, eh. Dapat binaril na lang nila, isang baril na lang. Grabe ‘yun, puro may tusok ang tao sa ulo. Mga tao ho ba ‘yan?” hinanakit niya. Ayon sa ama ni Buenaflor, nagpaalam ang dalawa na maglalaro lang basketball. Bago umalis ang anak, yumakap pa raw sa kaniya ang anak. “'Pa, mahal na mahal kita.' Bumalik. 'Pa, baka 'di na ako makabalik.' 'Huwag ka magsalita ng ganyan, ‘nak, magdasal ka.' ‘Lika na, umuwi na tayo. Kinakabahan ako sa 'yo.' '‘Di, Pa, alam ko 'to.' 'Sige, 'nak, ingat ka,'” kuwento ng ama. Walang maisip ang pamilya ng mga biktima kung sino ang nasa likod ng karumal-dumal na krimen. “Bago po ‘yan, dalawang kagawad ko po namura niya. Medyo may talagang kasakitan sa ulo po ‘yan. Pangalawa po, 2018 'yan po ay nang-agaw ng baril doon sa Tutuban. Kaya parang may grupo sila eh,” sabi ni Ariel Pioroda, kapitan ng Barangay 119. “Medyo pasaway talaga ‘yang batang ‘yan. Ang kuwan naman niya, ‘yung mga tisinelas, cellphone… pero sa barangay din ilang beses na nahuli ng mga tanod ko, ‘yung mahilig magmura din ‘yan,” ani Rufu Ventura ng Barangay 118. Patuloy naman na nagsasagawa ng imbestigasyon ang mga awtoridad at nakikipag-ugnayan sa mga barangay na nakasasakop sa lugar ng mga biktima. “Iniimbestigahan na po ‘yan. On follow-up tapos hindi naman po tumitigil ang kapulisan para po malutas ang insidente,” ayon kay Police Lieutenant Rowell Robles, hepe ng MPD Don Bosco Precinct. Para sa pamilya, mali ang ginawa sa mga biktima kahit nakagawa sila ng pagkakamali. “Kung sakaling may kasalanan ‘yung apo ko, sana hindi naman ganon na babuyin, anuhin, o patayin. Nilunod pa sa dagat,” ayon sa lola ni Banogon. Katarungan ang hiling ng pamilya ng biktima. “Kung sino ka man, demonyo ka. Panginoon, alam ko nagpapatawad Siya, eh. Pero ito hindi ito dapat patawarin ng Diyos 'to,” sabi ng ama ni Buenaflor. —FRJ/KG, GMA News"
1,"Hindi iindorso sa ngayon ni Pangulong Rodrigo Duterte ang panukalang P420-billion stimulus package na iminungkahi ni Speaker Lord Allan Velasco na tatawaging ""Bayanihan 3"" para tugunan ang epekto ng COVID-19 pandemic. Sa pulong balitaan nitong Lunes, sinabi ni presidential spokesperson Harry Roque Jr. na sa ngayon ay sapat na ang P4.5-trillion 2021 national budget at P165-bilyon na Bayanihan to Recover as One (Bayanihan 2) law, para tugunan ang epekto ng pandemya. “Well, we appreciate the policy initiatives of Speaker Velasco. Pero ang consistent position po natin diyan ay mayroon po tayong sapat na fiscal stimulus ngayon sa ating annual budget at ipinapatupad pa po natin iyong Bayanihan 2,” ayon kay Roque. “Pero siyempre po, we appreciate the filing of Bayanihan 3 dahil kung kulang po talaga, then we will of course resort to Bayanihan 3. Sa ngayon po, tingnan po muna natin kung anong mangyayari sa pagpapatupad ng 2021 budget at iyong pagpapatupad pa rin ng Bayanihan 2 na extended po hanggang taon na ito,” dagdag ng opisyal. Una rito, sinabi nina Velasco, may-akda ng panukala, kasama si Marikina Representative Stella Quimbo, na makatutulong ang Bayanihan 3 para palakasin ang ekonomiya matapos na sumadsad sa pinakamababang 9.5% sa pagtatapos ng 2020—ang pinakamababa mula noong 1946. Bukod sa Bayanihan 2 law at 2021 national budget, pinagtibay din ni Pangulong Duterte ang Bayanihan to Heal as One law o ""Bayanihan 1,"" na nagbigay kapangyarihan sa Punong Ehekutibo na inilipat ang ilang bahagi ng 2020 budget para tugunan ang problema sa COVID-19.--FRJ, GMA News"
1,"Patay ang isang lalaki matapos pagbabarilin sa kanyang bahay sa Barangay Batasan Hills, Quezon City Biyernes ng gabi. Ayon sa asawa ng biktima na kinilalang si Luis Abrigo, 50, natutulog siya pero biglang nagising dahil may narinig silang mga taong pilit na binubuksan ang pintuan. Tatlong lalaking nakadamit sibilyan ang pumasok sa kanilang bahay. Dagdag ni Tessie Valero, asawa ng biktima, nakalaya si Abrigo sa kulungan noong June 6, 2020 matapos maabsuwelto sa kasong droga pagkatapos ng pitong taon. Wala umanong kaaway ang kanyang asawa kaya blangko siya sa kung sino ang posibleng nasa likod ng pagpatay kay Abrigo. Panawagan ni Valero na sana mabigyan ng katarungan ang kanyang asawa. Samantala, patuloy ang imbestigasyon ng pulisya sa krimen. —Corinne Catibayan/BAP/KG, GMA News"
1,"Patay ang isa sa dalawang purok leaders na pinagbabaril ng mga salaring magkaangkas sa motorsiklo sa Barangay Batasan Hills. Iniulat ng ""Unang Balita"" nitong Huwebes na nagkekwentuhan sa harap ng bahay ng biktimang si Nicanor Perez at ang kapwa niya purok lider na si Jeroge Dagupioso nang bigla na lamang umanog sumulpot ang apat na salarin at pinagbabaril ang dalawa. Namatay si Perez at sugatan naman si Dagupioso, ayon sa mga awtoridad. Pahayag ng isang taga-barangay, walang kaaway ang dalawa at kapwa galit umano sa droga ang mga ito. Inaalam pa ng mga pulis ang motibo sa krimen sa patuloy ang imbestigasyon sa insidente. —LBG, GMA News"
1,"Inihayag ng Philippine Airlines (PAL) nitong Martes na ipatutupad nila sa Marso ang company-wide workforce reduction program para sa recovery overhaul plan ng kompanya na matinding naapektuhan ng COVID-19 pandemic. Sa isang pahayag, sinabi ng PAL na maaapektuhan ng reduction program ang nasa 2,300 ba manggagawa o 30 porsiyento ng kanilang workforce. “The total includes both voluntary separations and involuntary retrenchment, and the affected personnel will continue to be employed until mid-March 2021,” ayon sa PAL. Naipaalam na umano ng kompanya sa kanilang mga kawani ang retrenchment program noong pang Oktubre 2020. Bago nito, nagpatupad ang PAL ng ilang programa upang maiwasan ang sibakan sa trabaho tulad ng flexible working arrangements noong panahon ng matinding hagupit ng pandemic sa airline industry. “This has been an extremely difficult and painful decision. For our colleagues who are leaving, rest assured that we are committed to support you through this transition. We extend to you our deepest gratitude for your years of hard work and dedicated service, and we will always cherish the ties you have established with the PAL family,” ayon kay PAL president Gilbert Sta. Maria. Bagaman paunti-unti nang nagkakaroon ng mga bumibiyahe, sinabi ng PAL na malayo pa rin ang sitwasyon nila bago tumama ang pandemic. Tiniyak naman ng PAL na patuloy at hindi maapektuhan ng pagbabawas ng kawani ang kanilang magiging serbisyo. “PAL will continue to gradually increase international and domestic flights as demand recovers,” ayon sa pahayag. “In addition to regular scheduled services, the flag carrier continues to mount special repatriation flights to help bring home stranded Filipinos from the Middle East, Europe, North America and all over Asia,” dagdag nito.--FRJ, GMA News"
1,"Isang 10-anyos na bata ang patay matapos siyang tagain sa batok ng kaniyang kapitbahay sa Davao City, ayon sa ulat ni Ivan Mayrnia sa “24 Oras Weekend.” Ayon sa ama ng biktima, napagtripan ng suspek, na kinilalang si Francisco Yap, na tagain sa batok ang biktima. Lasing daw noon ang 52-anyos na suspek. Pagdating ng mga awtoridad sa bahay ng suspek, inambahan raw ng taga ang mga pulis. Dahil rito, napilitan daw silang barilin ang suspek. Namatay ang suspek matapos siyang dalhin sa ospital. Nakakuha ng mga awtoridad ng pinaniniwalang marijuana mula sa suspek. — Joahna Lei Casilao/DVM, GMA News"
1,"Inaasahang darating sa Mayo ang nasa 56 milyon na COVID-19 vaccine doses sa pamamagitan ng COVAX facility. Samantala, nakipagkasundo naman ang kompanya ni Manny Villar sa AstraZeneca para sa kanilang mga kawani at donasyon sa publiko. Ayon kay Philippine Ambassador to the United States Jose Manuel Romualdez, ang mga COVID-19 vaccines na gawa ng American pharmaceutical companies ay darating sa bansa sa ilalim ng tinatawag na COVAX facility— isang pandaigdigang kasunduan ng mga manufacturer at experts upang mapabilis ang paggawa at pamamahagi ng gamot laban sa COVID-19. “Since May 2020, we have been reaching out to pharmaceutical companies here to secure immediate access to COVID-19 vaccine supply, a pathway to sustainable supply and even co-manufacturing the vaccine with Philippine entities, and I am happy to report that these [initiatives] have been fruitful,” sabi ni Romualdez sa virtual forum ng Foreign Correspondents Association of the Philippines (FOCAP). “We secured separate deals with Novavax, Moderna, and Johnson and Johnson for 30 million doses, 20 million doses, and six million doses, respectively, and we see initial delivery as early as May,” anang embahador. Nakikipag-usap din umano ang Philippine diplomats sa US para makakuha ng bakuna ng Pfizer-BioNTech sa pamamagitan din ng COVAX. Nabigyan na ng Philippine Food and Drug Administration ng emergency use authorization (EUA) ang Pfizer-BioNTech COVID-19 vaccine na sinasabing 92% hanggang 95% bisa laban sa virus. May EUA na rin ang British firm na AstraZeneca na 70% umano ang bisa. May kasunduan na ang Pilipinas para sa 17 million COVID-19 vaccine doses ng AstraZeneca na pinondohan ng pribadong sektor na donasyon na kanilang donasyon sa pamahalaan. AstraZeneca ng Villar Group Sa pamamagitan ng home furnishing business na AllHome, nakipagkasundo rin ang kompanya ng negosyanteng si Manny Villar para sa pagkuha ng COVID-19 vaccines ng AstraZeneca. Sa isang pahayag, sinabing gagamitin ang mga bakuna para sa kanilang mga kawani at donasyon sa publiko. “The Villar Group believes in protecting employees and their families. This vaccine will save not only lives but jobs and businesses as well,” ayon kay Villar. “The vaccine will not only provide protection from the virus, but it will help boost consumer confidence to go out again. It is by helping each other during this time that we can start our journey to economic recovery,” dagdag pa ng dating senador. Sinabi naman ni Camille Villar, AllHome vice chairman, na patuloy na maghahanap ng paraan ang kanilang kompanya tulungan ang pamahalaan sa paglaban sa pandemic at matulungan ang publiko. “[T]hrough advocating for safe shopping in-store and providing contactless shopping options to consumers, donating learning tools to aid in DepEd’s distance-learning program, and most recently, the procurement of COVID-19 vaccines for AllHome employees and the public,” ayon sa nakababatang Villar. Naisagawa umano ng AllHome ang donasyon sa pamamagitan ng “A Dose of Hope Program” ng ""Go Negosyo.""--FRJ, GMA News"
1,"Dalawang taon makaraang maisabatas ang pagtatakda na mas malaking plaka ang ilagay sa mga motorsiklo para makatulong sa kampanya laban sa motorcycle riding criminals, inamin ng Land Transportation Office (LTO) na 1,000 pa lang ng mga plaka ang kanilang nagagawa, na kinalaunan ay naging isang milyon matapos magalit si Senador Richard Gordon. Nang unang madinig ni Gordon ang 1,000 plaka pa lang ang nagawa ng LTO, hindi napigilan ng senador na sermonan ang LTO dahil patuloy pa rin na ginagamit ng mga kriminal ang motorsiklo sa krimen lalo na sa pananambang. ""It was passed March 8, 2019, the IRR was published May 21, 2020. Hanggang ngayon wala pa. One thousand plates, ano ba 'yan? That's why we have a lot of killings using motorcycles,"" sabi ni Gordon sa isinagawang pagdinig ng Senado na dinaluhan ng mga opisyal ng LTO. ""One thousand plates? Shame on you! Shame on the LTO,"" dagdag pa ng senador na pinuno ng Senate Blue Ribbon Committee. Hindi kaagad nakasagot si LTO Operations Division Mercy Jane Paras-Leynes sa sintemyento ni Gordon kung saan nagpakita siya ng ilang video ng mga nangyaring pagpatay na kinasasangkutan ng riding in tandem. ""We will write your senior officials several letters here—one for not attending, and second for not doing their work,"" sabi ni Gordon. ""I will now call a formal hearing of the Blue ribbon Committee motu propio. We will call you to answer why you should not be charged for malfeasance, misfeasance, and nonfeasance,"" patuloy ng senador. Kinalaunan, nilinaw ni Leynes na sinabihan siya na isang milyon na raw at hindi isang libo ang malalaking plaka ang nagawa ng ahensiya. Pero hindi pa rin nakontento si Gordon sa naturang pagtutuwid ni Leynes. ""It's called incompetence. You do not come here and tell us 1,000 tapos kapag tinreathen kayo ng Blue Ribbon investigation magiging one million. Do you think we are fools here? You better prove that you have one million,"" babala niya. Bukod sa paglalagay ng malalaking plaka sa motorsiklo para madaling matukoy ang mga sasakyang ginamit sa krimen, nais din ni Gordon na magkaroon ng command center na tutugon sa mga tawag tungkol sa mga motorcycle riding criminal.--FRJ, GMA News"
1,"Naniniwala pa rin ang pamilya ni Christine Dacera na may nangyaring krimen sa pagkamatay ng flight attendant sa kabila ng resulta ng pagsusuri ng Philippine National Police Crime Laboratory na ""natural causes"" ang pagkamatay ng dalaga. Sa ulat ni Emil Sumangil sa GMA News “24 Oras” nitong Miyerkules, sinabi ni Atty. Jose Ledda III, abogado ng pamilya Dacera, na gagawin nila ang lahat para mabigyan ng hustisya si Christine. “We always base our moves and actions sa documents na hawak namin, but it doesn’t mean that the family counsel will not exhaust possible remedies para ma-seek ‘yong justice na hinahanap ng pamilya,” ayon kay Ledda. “Ang accusation ng family is that there is a crime,” giit niya. Tanghali noong Enero 1 nang makita si Christine na hindi humihinga sa bathtub ng isang hotel room sa Makati City matapos mag-check in doon para magdiwang ng Bagong Taon kasama ang mga kaibigan. Naniniwala ang pamilya Dacera na inabuso at pinagamit ng droga si Christine, bagay na itinanggi ng mga kaibigan ng dalaga. Sa medico legal report mula sa Crime Laboratory ng PNP na may petsang January 11 na isinumite sa Makati prosecutor nitong Miyerkules, nakasaad na ""ruptured aortic aneurysm"" o pagputok ng malaking ugat na dulot ng mataas na blood pressure ang ikinamatay ni Christine. ""Manner of death as homicide is ruled out in Dacera's case because the aortic aneurysm is considered a medical condition. Rape and/or drug overdose will not result to the development of aneurysms,"" ayon sa ulat. ""Even overdose and ruptured aneurysm are two different conditions and cannot be both included as cause of death of patient,"" dagdag nito. Posible rin umano na matagal nang may kondisyon si Christine tungkol sa naturang sakit. ""If she did not die that fateful night, she will still die in any scenario that presents an activity that will increase her blood pressure strong enough to tear that aneurysm,"" ayon pa sa ulat. Nagsasagawa ng imbestigasyon ang Makati prosecutor office upang alamin ang tunay na ikinamatay ni Christine at kung may krimen ba na naganap. Ipagpapatuloy ang pagdinig sa February 3. -- FRJ, GMA News"
1,"Inihayag ng Malacañang na sa puwit magpapaturok ng COVID-19 vaccine si Pangulong Rodrigo Duterte at gagawin ang proseso na pribado. “Sabi niya nga dahil sa puwit siya magpapasaksak, so hindi pupuwedeng  public,” ayon kay presidential spokesperson Harry Roque nitong Martes. May mga nagmumungkahing gawin ni Duterte sa harap ng publiko ang pagbabakuna para mapalakas ang tiwala ng publiko sa COVID-19 vaccine. Aminado naman si Roque na ang pangulo ang “best communicator” pagdating sa kampanya ng pamahalaan sa paglaban sa virus. Nitong nakaraang Biyernes, sinabi ni Health Secretary Francisco Duque III sa mga senador na hihikayatin niya si Duterte na isapubliko ang pagpapabakuna. Inihayag ito ni Duque kasunod naman ng deklarasyon ni Roque na gagayahin ni Duterte si Queen Elizabeth II ng Britanya na hindi ipinakita sa publiko ang pagpapabakuna at iaanunsyo na lamang. Ilan naman sa mga lider na ginawa sa harap ng publiko ang pagbabakuna na sina US President Joe Biden, Indonesian President Joko Widodo, at Israel Prime Minister Benjamin Netanyahu. Inaasahan na masisimulan sa susunod na buwan ang pagtuturok ng COVID-19 vaccine.— FRJ, GMA News"
1,"Inaprubahan ni Philippine National Police chief General Debold Sinas ang rekomendasyon na alisin sa kani-kanilang puwesto ang hepe ng Makati Police, ang Southern Police District medico-legal officer, at dalawang imbestigador dahil sa kapabayaan umano sa kaso ni Christine Dacera case. ""Three things I have already discussed kay [National Capital Region Police Office acting director Police Brigadier General Vicente Danao Jr.] the following recommendations I have approved. First, of course, is to relieve the chief of police for command responsibility and he will be replaced later on the recommendation of the [regional director] of the NCRPO,” sabi ni Sinas sa mga mamamahayag nitong Miyerkules. “Second, the relief and investigation of the two investigators na involved doon and the investigation determining kung mayroong lapses and negligence ‘yong medico-legal or SOCO team ng SPD,” dagdag niya. Ayon kay Sinas, pansamantalang inalis sa kani-kanilang puwesto ang apat habang isinasagawa ang internal investigation. “However as the [Special Investigation Task Group)] and the RD of the NCRPO might need their services ay kasama pa po sila doon for the smooth transfer of documents, evidence and others,” paliwanag ni Sinas. Gayunman, sinabi ni Sinas na ang hepe ng NCRPO ang bahalang magpasya kung kailan ipatutupad ang naturang rekomendasyon. “It’s just a recommendation and I leave that to the RD NCRPO to implement the recommendation which I already approved. It’s up to the RD NCRPO to implement it,” anang hepe ng kapulisan. Tanghali noong Enero 1 nang makita ng mga kaibigan si Dacera, 23-anyos, na hindi humihinga sa bathtub ng kuwarto na kanilang inupahan sa isang hotel sa Makati City matapos magdiwang ng pagsalubong sa Bagong Taon. Naniniwala ang pamilya ni Dacera na may  naganap na krimen sa dalaga, itinanggi naman ito ng kaniyang mga kaibigan na kasama sa hotel. Nagsasagawa naman ng preliminary investigation ang Makati prosecutor's office upang alamin kung mayroong nangyaring krimen sa pagkamatay ni Dacera.— FRJ, GMA News"
1,"Itinuturing ng National Bureau of Investigation (NBI) na bagong modus ng scam ang ginamit sa isang babae na bumili ng segunda-manong laptop sa isang online seller pero hindi dumating. Sa Sumbungan ng Bayan sa GMA News ""24 Oras"" nitong Martes, sinabi ni Joyce Chua na plano sana niyang magtayo ng online business kahit nasa bahay lang kaya naisipan niyang bumili ng laptop kahit second hand lang. Isang online seller na itinago sa pangalang ""Cecilia"" ang nakatransaksiyon ni Chua para mabilhan ng laptop sa halagang P7,000 nitong nakaraang Disyembre. Ang orihinal na plano ni Chua para makasigurado na hindi siya maloloko, nais niyang ""meet up"" ang kanilang transaksiyon. Pero nagdahilan umano ang seller na hindi nakakaalis ng ospital dahil nagbabantay siya sa ama niyang maysakit. Nagpadala pa larawan ang seller ng umano'y ama nito habang nakaratay sa ospital. Sinabihan din si Chua na ipadala na lang ang perang pambayad sa laptop sa online payment dahil kailangan niya sa pagpapagamot sa ama. Naniwala naman si Chua kaya ipinadala na ang pera. Napanatag din siya na tunay ang kanilang transaksiyon dahil nagpadala pa ng video ang seller na makikita ang delivery man ng Lalamove na may hawak na laptop. Kasunod nito ay may tumawag din umano sa kaniyang nagpakilalang taga-Lalamove tungkol sa idedeliver na laptop. Gayunman, sinabi ni Chua na hindi na niya naitanong ang pangalan ng tumawag na nagpakilalang delivery man. Pero lumipas ang mga oras at araw, walang delivery man at laptop na dumating kay Chua. Hindi na rin niya ma-contact ang online seller. Sa ipinadalang pahayag ng Lalamove Philippines, sinabi nito na wala sa kanilang system ang transaksiyon ni Chua at ang cellphone number ng sinasabing nagpakilalang delivery man. Bukod dito, wala ring partikular na order number ang transksiyon ni Chua kaya hindi nila matukoy. Posible umanong nagpanggap lang na taga-Lalamove o video ng ibang transaksyon ang ipinadala kay Chua. Ayon naman kay Victor Lorenzo, hepe ng NBI-Anti-Cybercrime Group, medyo bago ang taktika ng panloloko na ginamit kay Chua na gumamit pa ng video at lehitimong ng delivery service company bilang props sa modus. Hinikayat ng NBI si Chua na maghain ng pormal na reklamo sa kanilang tanggapan. Sinubukan naman ng ""Sumbungan ng Bayan"" na kunin ang panig ni ""Cecelia"" pero hindi siya sumagot. Patuloy ang ginagawang pagsisiyasat ang DTI at NBI tungkol sa reklamo ni Chua.--FRJ, GMA News"
1,"Sinabi ni Pangulong Rodrigo Duterte na may mga taong nag-uudyok sa anak niyang si Davao City Mayor Sara Duterte na tumakbong pangulo sa 2022 elections bilang kapalit niya sa Palasyo. “My daughter, inuudyok naman nila, sabi ko ‘My daughter is not running.’ I have told Inday not to run kasi naaawa ako sa dadaanan niya na dinaanan [ko],” pahayag ni Duterte sa pagpapasinaya sa opisyal na pagbubukas ng Metro Manila Skyway Stage 3 na ginawa sa Quezon City. Giit ni Duterte, hindi pambabae ang posisyon ng pangulo dahil sa bigat ng responsibilidad na pamunuan ang bansa. “Hindi ito pambabae. Alam mo the emotional set-up of a woman and a man is totally different. Maging gago ka dito,” saad niya. Sa kasaysayan, dalawang babae na ang naging pangulo ng bansa -- sina Corazon Aquino mula 1986 hanggang 1992, at Gloria Macapagal-Arroyo mula 2001 hanggang 2010. Sa mga naglalabasang survey patungkol sa 2022 elections, kabilang ang pangalan ni Sara sa mga lumalabas at nangunguna na posibleng maging kandidato at iboboto ng mga respondent sa panguluhang halalan. Bukod kay Sara, kasama rin sa mga pangalan na lumalabas sa survey ang dalawa pang babae na sina Vice President Leni Robredo at Senador Grace Poe. Nauna nang nagpahayag si Sara sa mga nagsasagawa ng survey na alisin ang pangalan niya sa listahan ng mga pinagpipilian. Paliwanag niya, malayo sa isipin niya ang May 2022 elections dahil prayoridad niya ang pagtugon kung papaano malalampasan ang krisis na dulot ng COVID-19 pandemic.--FRJ, GMA News"
1,"Inihayag ni Rommel Galido, kabilang sa mga respondent sa pagkamatay ni Christine Dacera, na pinilit sila ng Makati police na magsinungaling kaugnay sa sinapit ng 23-anyos na flight attendant kapalit ng kanilang kalayaan. Sa pulong balitaan nitong MIyerkules, binawi ni Galido ang kaniyang naunang salaysay na nagsumbong sa kaniya si Dacera na tila may inilagay si Mark Anthony Rosales sa kaniyang inumin noong kanilang New Year's Eve party sa isang hotel sa Makati kaya nag-iba raw ang kaniyang pakiramdam. WATCH: 4 na kaibigan ni Christine Dacera, inihayag sa 'KMJS' ang kanilang panig “Pino-force kami na dapat magsabi, magturo kami ng someone kapalit ng kalayaan namin. Siyempre, wala akong alam kung anong dapat gawin. Gulong-gulo ‘yung isip ko,” sabi ni Galido. “Any options i-grab [ko] para matapos na ‘to kasi ayaw ko na, pagod na pagod na ‘yung katawan ko. Sabi ko do’n, si Mark. Si Mark ‘yung nasabi ko which is hindi naman dapat talaga kasi wala namang sinabi si Christine na Mark. Pero ‘yun ‘yung parang pinipilit,” dagdag pa niya. WATCH: Inilarawan ng isa sa mga respondent sa kaso ng pagkamatay ni Christine Dacera kung paano umano sila tinorture ng mga tauhan ng Makati Police @dzbb pic.twitter.com/WqbsFFAvKI  Ilang araw nadetine sina Galido at dalawang iba pa sa police station sa Makati at nakalaya lang nang iutos ng piskalya upang nagsasagawa ng preliminary investigation upang alamin kung ano ang tunay na ikinamatay ni Dacera at kung may nangyaring panggagahasa sa dalaga. Tanghali noong Enero 1 nang makita si Dacera na hindi na humihingi sa bathtub ng kuwarto na kanilang tinuluyan sa hotel. Una rito, binawi rin ni JP Dela Serna III, isa pang respondent sa kaso, ang kaniyang pahayag na nakita niya si Rosales na may dalang ""powder drugs"" sa party. Ayon sa abogado ni Dela Serna, ang mga pulis ang pinagmulan ng istorya tungkol sa umano'y droga sa party. “Not only that they were pressured, they were intimidated, they were manipulated. Words were put into their mouths. They were subjected to psychological warfare because they lacked sleep, they were under duress,” ayon kay Atty. Mike Santiago. Bukod sa pulisya, nagsasagawa rin ng hiwalay na imbestigasyon ang National Bureau of Investigation (NBI) sa nangyari kay Dacera. Kanina, sinimulan na ng piskalya sa Makati ang preliminary investigation at ipagpapatuloy sa Enero 27. — FRJ, GMA News"
1,"Inihayag ng National Bureau of Investigation (NBI) na may nakuhang bodily fluids sa ikalawang awtopsiya na ginawa sa mga labi ni Christine Dacera. Ang naturang bodily fluids, 80 porsiyento umano ang maitutulong sa isinasagawa nilang imbestigasyon. Sa ulat ni John Consulta sa GMA News “24 Oras” nitong Lunes, sinabing isang source mula sa NBI ang nagsabing nasa 100 milliliters ng bodily fluids ang nakuha sa panibagong awtopsiya na ginawa sa General Santos City nitong Sabado. Nagulat din umano ang NBI forensic investigative team nang may makita pa silang organ gayung naembalsamo na at naawtopsiya na ng pulisya ang bangkay ni Dacera. Ang kuhang fluids at organ mula kay Dacera ay isasailalim sa mga pagsusuri upang makatulong sa imbestigasyon sa nangyaring pagkamatay ng dalaga noong Enero 1 sa isang hotel sa Makati. “We have very interesting leads. We have very encouraging results. Kaya malaman kung [may] presence of alcohol, level of alcohol maybe, presence of illegal drugs,” ayon kay NBI deputy director Ferdinand Lavin. “May crime. Let’s leave it at that. May crime dito,” dagdag pa niya. Sinabi rin ng source na hinihintay ng NBI ang mga ginawang pagsusuri ng Makati Medical Center kung saan dinala si Dacera nang makitang hindi na humihinga sa bathtub ng hotel noong tanghali ng Enero 1. Kasama rin sa mga sinusuri ang mga tissue samples at biological samples na nakita sa hotel. Bagaman unang idineklara na aneurism ang ikinamatay ng dalaga, naniniwala ang pamilya Dacera na may foul play sa nangyari at pinagsamantalahan ang flight attendant. Samantala, mga abogado lamang ng walo sa 11 respondents ang nagtungo sa tanggapan ng NBI nitong Lunes. “We’re giving them their equal chance at the investigation level. If they ignore that… then whatever pieces of evidence we have at hand by the time we have concluded the investigation, then we will file the case if we see any violations,” ayon kay Lavin. Nauna nang itinanggi ng apat sa mga nakasama ni Dacera sa hotel para magdiwang ng bagong taon na may krimen na naganap sa pagkamatay ng dalaga.--FRJ, GMA News"
1,"Tiniyak ng Malacañang nitong Lunes na ligtas at mabisa ang COVID-19 vaccine na Sinovac ng China, na pagmumulan ng 25 million doses ng bakuna ng Pilipinas ngayon taon 2021. Sa news conference, sinabi ni presidential spokesperson Harry Roque na batay sa late-stage clinical trials ng CoronaVac sa Turkey, nagpakita ito ng 91.25% effective rate. Idinagdag pa niya na kumuha rin ng naturang bakuna ang mga kalapit na bansa ng Pilipinas tulad ng Indonesia at Thailand. “There’s nothing spectacular about Sinovac other than it’s been proven safe and efficient,” ani Roque. “At maski kung tanungin ang mga eksperto, yung mga vaccinologist eh talagang inactivated po iyan ibig sabihin natural. Ito po ay pinahinang virus, which [are] the traditional vaccines that we have known for the past 300 years,” patuloy niya. Umaasa naman si Roque na magbibigay din ng donasyon na bakuna ang China dahil sa magandang ugnayan nito sa Pilipinas. Kasabay nito ay pinuna ni Roque ang mga kritiko ng CoronaVac na nagsasabing hindi ito kasingbisa ng ibang bakuna laban sa COVID-19. “Kinakalat po ng ating mga kalaban na matakot dapat sa mga vaccine ng Tsino, na kinakailangan western brands lang. Kaya pinapakita po natin na ang Tsino po ay dumaan sa clinical trials sa iba’t ibang bansa at at least [91.25%] ang efficacy rate po ng Sinovac,” giit niya. “Manahimik na kayo. Puputok na naman iyan sa mga mukha ninyo. ‘Pag nag-survey na naman, kulelat na naman kayo, bokya na naman kayo, failure na naman kayo,” patutsada pa ni Roque. Batay umano sa impormasyon mula kay Health Secretary Francisco Duque III, sinabi ni Roque na ang paunang 50,000 doses ng CoronaVac ay dating sa bansa sa Pebrero. Unti, unti itong madagdagan sa mga susunod na buwan hanggang sa makumpleto sa 25 million doses sa Disyembre. —FRJ, GMA News"
1,"Pumanaw sa edad na 63 ang dating kongresista ng Oriental Mindoro na si Reynaldo Umali dahil sa cardiac arrest. Sa panayam ng Dobol B sa News TV, sinabi ng kapatid ni Reynaldo na si Alfonso ""Boy"" Umali, kinatawan ngayon ng Oriental Mindoro, nagkaroon ng COVID-19 ang dating mambabatas. Pero bago pa man magkaroon ng COVID-19, sinabi ni Alfonso na mayroon nang Stage 3 liver cancer si Reynaldo noong Disyembre, at lumalala pa sa Stage 4 makalipas lang ng ilang araw. Nitong Miyerkules umano nakita sa bago ni Reynaldo ang bakterya, at ngayong Huwebes ay bumaba ang kaniyang blood pressure at nagka-cardiac arrest, sabi pa ni Alfonso. Naging kinatawan ng ikalawang distrito ng Oriental Mindoro si Reynaldo mula 15th, 16th at , 17th Congress, at 2010 hanggang 2019. Naging impeachment prosecutor siya sa impeachment proceeding laban kay dating Chief Justice Renato Corona. Siya naman ang chairman ng House Committee on Justice na duminig sa impeachment complaint laban kay dating Chief Justice Maria Lourdes Sereno. Noong 2016, pinangunahan ni Umali ang House Committee on Justice sa pagsiyasat sa transaksiyon umano ng droga sa New Bilibid Prison, na nasangkot ang pangalan ni Senador Leila de Lima. —FRJ, GMA News"
1," Itinanggi ng isa sa mga suspek sa pagkamatay ng flight attendant na si Christine Dacera na iniwan nila ang biktima ilang sandali bago ang insidente. Katunayan, sinubukan pa raw nila itong iligtas sa pamamagitan ng CPR. Sa ulat ng GMA News TV ""QRT"" nitong Martes, sinabi ni Gregorio Angelo Rafael de Guzman, na noong gabi na nangyari ang insidente lang nila nakilala si Dacera. Ayon kay de Guzman, ipinakilala sa kaniya si Dacera ng mga flight attendant na matagal na ring kilala ng dalaga. Nauna umano siyang natulog at kinaumagahan na niya nalaman na may nangyari sa biktima. Sinubukan daw nilang isalba si Dacera at siya pa mismo ang nag-CPR sa biktima. Kasama rin daw si de Guzman sa mga nagdala kay Dacera sa ospital, at nagpunta rin sila sa police station. ""Nandoon po kami, hindi namin iniwan si Tin until the end. Hindi namin iniwan si Tin, kaya ang sakit ng mga sinasabi nila. Hindi nila alam ang nangyari, tumingin sila sa CCTV, nandoon kami sa police station, sa ospital, sa hotel, hindi namin siya iniwan,"" ani de Guzman. Itinanggi rin niya ang paratang ng panggagahasa sa biktima. ""Absurd po. Paano naging rape, bakla po ako? Never po akong nakipagtalik sa babae, ever in my life,"" giit ni de Guzman. Isa si de Guzman sa itinuturong salarin sa pagkamatay ng 23-anyos na si Dacera sa isang hotel sa Makati. Nadakip naman sina John Pascual Dela Serna III, 27, Rommel Daluro Galido, 29, at John Paul Reyes Halili, 25. At large naman sina Louie de Lima, Clark Jezreel Rapinan, Rey Englis, Mark Anthony Rosales, Jammyr Cunanan, Valentine Rosales, isang Ed Madrid, at isang nagngangalang Paul. Natagpuang walang buhay si Dacera sa bathtub ng kuwarto ng tinuluyan nilang hotel noong Bagong Taon. Sa paunang pagsusuri sa ospital, lumilitaw na ruptured aortic aneurysm ang dahilan ng pagpanaw ng biktima. Pero hinihinala ng pamilya na may ipinainom na droga sa biktima at pinagsamantalahan dahil na rin sa mga sugat nito sa katawan.--FRJ, GMA News"
1,"Inalmahan ng ilang senador ang pahayag ni Pangulong Rodrigo Duterte tungkol sa gagawing imbestigasyon ng kapulungan kaugnay sa pagturok ng hindi rehistradong COVID-19 vaccine sa ilang tauhan ng Presidential Security Group (PSG). Sa televised briefing nitong Lunes ng gabi, nagbabala si Duterte sa Kongreso na huwag pilitang dumalo sa pagdinig ang mga tauhan ng PSG kaugnay sa kontrobersiyal na COVID-19 vaccines na hindi aprubado ng Food and Drug Administration (FDA). Ayon kay Senador Panfilo Lacson, hindi dapat panghimasukan ng Palasyon ang trabaho ng Kongreso tungkol sa mga isinagawang pagdinig at mga ipatatawag na tao. ""Ibabalik natin sa Malacañang 'yung issue ng panghihimasok. Hindi rin dapat manghimasok 'yung Malacañang sa tungkulin ng Senado o Kongreso na kung kami'y mayroong pagdinig ay uubra naman kaming magpatawag ng resource persons,"" sabi ng senador sa panayam sa radyo nitong Martes. ""Pag tinawag naman nating resource persons 'di ibig sabihin mga suspek 'yun eh. Gusto lang natin maliwanagan at saka in aid of legislation 'yung pagdinig na isasagawa,"" dagdag niya. Una rito, sinabi ni Senate President Vicente Sotto III na hindi naman ipatatawag ng Committee of the Whole ang PSG sa gagawing imbestigasyon sa vaccination plan ng gobyerno tungkol sa COVID-19. Bagaman iminungkahi ni Senate Minority Leader Franklin Drilon, na dapat ipaliwanag ng PCG kung saan nila nakuha ang bakuna na itinuturing ilegal at ipinuslit sa bansa. Pero babala ni Duterte, magkakagulo kapag pinuwersa ng mga mamababatas ang PSG na dumalo sa pagdinig ng Senado. ""That's unfortunate because I think he's wrong. The President has got to respect the separation of powers clause,"" sabi naman ni Sen. Richard Gordon sa hiwalay na panayam. ""I stand by the independence of Congress... No one can overwhelm the other and put it into submission in the same manner that we can't bully the executive and threaten them with investigations,"" sabi pa niya. Ayon kay Sen. Risa Hontiveros, miyembro ng oposisyon, premature at out of place ang banta ni Duterte. ""The Senate is well within our rights, lalo na sa ganyang hearing ng Committee on the Whole, to invite resource persons to shed light on the issues that we will be inquiring into or investigating,"" anang senadora. ""Mayroon din kaming sariling rules tungkol sa pagsa-cite in contempt kung kinakailangan vis-a-vis resource persons who do not honor the senate’s invitation, or do not answer questions of members of the Senate in a forthright manner,"" sabi pa ni Hontiveros. Ayon kay Drilon, hindi na maiimbitahan sa pagdinig ang PSG dahil ginamit ni Duterte ang kaniyang ""executive privilege"" sa ilalim ng Executive Order 464.— FRJ, GMA News"
1,"Aabot sa 25 katao ang arestado sa Cubao, Quezon City, dahil umano sa online sabong, ayon sa ulat ni James Agustin sa Unang Balita nitong Lunes. Pinuntahan ng mga pulis ang isang compound sa Barangay San Roque sa Cubao matapos makatanggap ng reklamo tungkol sa iligal na pasugalan. Inabutan sa kuwarto ang mga lalaki na ang iba ay walang suot na face mask. Nakita rin na menor de edad ang tumatanggap ng taya. Sa ilalim ng community quarantine rules, bawal ang anumang uri ng electronic gaming activity, ayon kay Police Major Jowilouie Balaro, hepe ng Cubao Police Station. ""Very blatant talaga yung violation dun sa quarantine protocols natin kasi po ay nagkaroon na sila ng social gathering at nag-iinuman pa sila, and marami ang hindi naka-face mask at face shield,"" ani Balaro. Napag-alaman din na expired na ang permit ng nasabing lugar. Ayon sa operator ng online sabong na kasamang nadakip, kinakailangan na nilang kumita dahil wala na silang pambayad sa puwesto. Itinanggi naman ng ilang naaresto na tumataya sil. --KBK, GMA News"
1,"Itinuturing ni Defense Secretary Delfin Lorenzana na puslit o smuggled ang COVID-19 vaccine na itinurok sa ilang miyembro ng Presidential Security Group (PSG) dahil hindi pa ito aprubado ng Food and Drug Administration (FDA). Sa wreath laying ceremony sa Rizal Park, Manila kaugnay ng paggunita ng Rizal Day nitong Miyerkules, sinabi ni Lorenzana na dapat magpaliwanag ang PSG sa ginawang pagbabakuna kahit sinasabi nilang para iyon sa proteksiyon na rin ni Pangulong Rodrigo Duterte. ""Smuggled kasi hindi authorized. Only the government can authorize diyan,"" sabi ni Lorenzana sa mga mamamahayag. ""Kailangan ipaliwanag ng PSG 'cause they violated FDA rules... Explain ng PSG bakit ginawa 'yon,"" dagdag ng kalihim. Gayunman, nilinaw ni Lorenzana na hindi maituturing ""breach of security"" ang nangyari dahil maganda naman ang layunin ng PSG sa pagbabakuna. Ayon pa sa kalihim, nalaman lang niya ang pagbabakuna sa mga PSG member nang maisagawa na ito. Hindi rin daw niya alam kung saan nakuha ng PSG ang naturang bakuna. Nitong Martes, sinabi ni PSG commander Brigadier General Jesus Durante III  na libre nilang nakuha ang COVID-19 vaccines mula sa isang source na hindi niya tinukoy. Nagsagawa raw sila ng kanilang research tungkol sa bisa ng bakuna para sa mga close-in security personnel ng pangulo. Pero ayon kay Lorenzana, dapat sinusunod ang patakaran ng FDA lalo na sa ganitong mga pagkakataon. Aniya, dapat matiyak na ligtas ang mga bakuna, gamot at pagkain na pumapasok sa bansa. Sinabi rin ng kalihim na dapat bilisan ng FDA ang pagproseso sa pag-apruba sa COVID-19 vaccines para sa bansa. ""Ang dapat gawin ng FDA, madaliin pag-approve para makapag-import na legitimate importers and government kasi nagba-vaccine na sa ibang lugar. FDA should fast-track,"" ani Lorenzana. Sa ngayon, wala pang COVID-19 vaccine na naaprubahan ang FDA para sa bansa. —FRJ, GMA News"
1,"Sa harap ng nararanasang COVID-19 pandemic, 50 porsiyento lang ng mga Pinoy ang nagsabing magiging masaya pa rin ang kanilang Pasko, batay sa survey ng Social Weather Stations (SWS). Ayon sa SWS, ito na ang pinakamababa nilang naitala mula noong 2005, 2006 at 2013 na 62 porsiyento ang nagsabing magiging masaya ang kanilang Pasko. Nitong nakaraang taon, 79 porsiyento ng mga Pinoy ang naniniwalang masaya ang kaniyang Pasko. Pinakamarami sa mga tinanong na nagsabing magiging masaya ang kanilang Pasko ay nasa Mindanao (65%) at Visayas (57%). Pinakamababa naman sa Balance Luzon (42%) at Metro Manila (36%). Samantala, 15 porsiyento ng mga tinanong sa survey ang nagsabing magiging malungkot ang kanilang Pasko—na bagong record-high din matapos malampasan ang 11 porsiyento na naitala noong 2011. Noong 2019, dalawang porsiyento lang ang nagsabing magiging malungkot ang kanilang Pasko. Mas marami sa mga nagsabing magiging magiging malungkot ang kanilang Pasko ay nagmula sa mga pamilyang nagsabing nakararanas sila ng gutom sa nakalipas na tatlong buwan. Mas mataas din ito sa mga natanong at nagsabing mahirap ang buhay nila ngayon, o lumalala ang kalagayan ng kanilang pamumuhay. Samantala, 33 porsiyento naman ng mga tinanong ang nagsabing hindi magiging masaya at hindi rin naman malungkot ang kanilang Pasko. Ginawa ang survey mula November 21-25, 2020, sa pamamagitan ng face-to-face interviews sa 1,500 adults (18 years old and above) sa buong bansa. Dahil sa COVID-19 pandemic, marami ang nawalan ng trabaho o nalugi ang negosyo, at marami rin ang nagkasakit at binawian ng buhay.--FRJ, GMA News"
1,"Nagpa-party at may nightlife na ulit ang mga tao sa Wuhan City, na dating epicenter ng COVID-19 sa China. Sa ulat ng GMA News ""Unang Balita"" nitong Biyernes, sinabing bukas na ulit ang maraming night club at hindi na nagsu-suot ng face mask ang ilang mga puma-party at namamasyal. Nag-iinuman na rin at kumakain ng street foods ang ilang residente. May mga nagsasayawan na rin sa park at punuan ang mga ferry para sa mga may balak mag-sightseeing. Sinabi ng isang residente na tila nagkaroon ng pangalawang buhay ang kanilang siyudad matapos ang pitong buwang lockdown. —LBG, GMA News"
1," Patay ang rider at sugatan ang kaniyang angkas matapos na mabangga at kaladkarin ng isang trailer truck ang kanilang motorsiklo sa Commonwealth Avenue, Quezon City. Sa ulat ng GMA News TV ""QRT,"" inilahad ng barangay volunteers na nangyari ang aksidente pasado tanghali  nitong Huwebes. Mabilis umano ang takbo ng trailer truck nang mabangga at kinaladkad nito ang motorsiklo. Pumailalim pa sa truck ang mga biktima. Sinabi ng imbestigador na agad na nasawi ang rider samantalang isinugod naman sa ospital ang angkas. Sumuko na ang driver ng truck at sinabing mabagal lang daw ang kaniyang itinakbo at hindi niya napansin ang motorsiklo. --Jamil Santos/FRJ, GMA News"
1,"Sinagip ng mga awtoridad sa Quezon City ang halos 60 katutubong lumuwas sa Kamaynilaan upang mamasko. Iniulat ng ""Balitanghali"" nitong Miyerkules na kabilang sa mga na-rescue ng Task Force Disiplina ang mga bata, buntis, at mga matatandang Badjao. Ayon sa ulat, karamihan sa halos 60 na mga katutubo na na-rescue ay walang mga face mask at nagkukumpulan. Pahayag ng mga katutubo, galing sila sa Pampanga at nagpunta sa Kamaynilaan upang mamasko. Anila, taon-taon umano nila itong ginagawa. Kuwento ng isa sa kanila, mga vendor umano sila at dahil sa lockdown naubos ang puhunan nila. Kaya sila nagpunta sa dito sa Kamaynilaan upang mamasko at makaipon ng pampalit sa naubos nilang puhunan. Dagdag ng mga katutubo, takot daw sila sa sakit, pero mas natatakot sila sa gutom. Pahayag mga awtoridad sa Quezon City, ang pag-rescue sa mga katutuo ay bahagi sa pagpapatupad ng health protocols laban sa COVID-19. Mapayapa namang sumama sa mga awtoridad ang mga katutubo na pansamantala munang titira sa himpilan ng task force hanggang sa maihatid sila pabalik ng Pamgpanga. —LBG, GMA News"
1,"Nasolo ng isang mananaya ang mahigit P166 milyon na jackpot prize sa lotto 6/45 draw nitong Lunes ng gabi, Disyembre 14, 2020. Sa website ng Philippine Charity Sweepstakes Office, nakasaad na isang mananaya lang ang nakakuha ng winning combination sa naturang draw na 34-11-06-24-25-39 Umabot ang kabuuan premyo nito sa halagang P166,546,579.20. Samantala, wala namang nanalo sa 6/55 draw na may winning combination  na 50-07-55-25-36-28, at mahigit P44 milyon ang premyo. Kamakailan lang, isang mananaya rin ang solong tumama ng P265,353,489.60 premyo sa Superlotto 6/49 na may winning combination ay 06 - 12 - 18 - 20 - 32 - 41, ayon sa PCSO.-- FRJ, GMA News"
1,"Tatlong sasakyan at apat na bahay ang napinsala matapos matumba ang ilang poste nang sumabit at mahatak ng tren ng Philippine National Railways ang mga nakalaylay na kawad sa Sta. Cruz, Maynila nitong Linggo ng hapon. Sa ulat ng GMA News TV ""Quick Response Team"" nitong Lunes, sinabing nangyari ang insidente sa Barangay 349, sa Old Antipolo St. Isang lalaki na nasa loob ng kaniyang kotse ang himalang nakaligtas matapos mabagsakan ng poste ang nawasak niyang sasakyan. Dalawa naman sa apat na napinsalang bahay at natuklapan ng bubungan. Sa kuha ng CCTV ng barangay, makikita ang pagkakagulo ng mga tao nang magsimulang gumalaw ang mga kawad nang mahagip ng tren at kasunod na nito ang pagtumba ng ilang poste. Nagtatanong naman ngayon ang mga apektadong residente kung sino ang mananagot sa nasira nilang mga sasakyan at mga bahay. Ayon sa punong barangay na si Elisa Franco, plano nilang sampahan ng reklamo ang mga internet, telepone at cable provider dahil sa mga nakalaylay na kawad, at maging ang pamunuan ng PNR.--FRJ, GMA News"
1,"Isang mataas na opisyal ng National Bureau of Investigation (NBI) ang natagpuang patay at may tama ng bala sa loob mismo ng kaniyang opisina sa Maynila nitong Martes ng madaling araw. Kinilala ni NBI Deputy Director Ferdinand Lavin ang biktima na si Raoul Manguerra, hepe ng NBI counter-terrorism division. FLASH REPORT: NBI-Counter Terrorism head Raul Manguera, natagpuang patay sa loob ng kanyang tanggapan sa NBI Headquarters sa Maynila, ayon kay NBI Spokesman Deputy Director Ferdinand Lavin. pic.twitter.com/mM0XoC0OHC  Isang tama ng bala sa katawan ang tinamo ni Manguerra. Wala pang inihahayag na suspek ang NBI at patuloy pa ang imbestigasyon na iniutos ni NBI Director Eric Distor. Naka-lockdown din ang punong-himpilan ng NBI habang nagsasagawa ng imbestigasyon sa pangyayari. NBI Headquarters sa Maynila, naka-lockdown matapos ang insidente ng pamamaril kay NBI Counter-Terrorism head Raul Manguera. | via @luisitosantos03 pic.twitter.com/4wotuQC39n  ""The NBI is in a deep state of mourning. We condole with the family, relatives and friends of Chief Manguerra,"" saad ni Lavin sa ipinadalang mensahe sa mga mamamahayag.--FRJ, GMA News"
1,"Nakunan sa kauna-unahang pagkakataon sa camera ang pagsilang sa isang Philippine mouse deer o chevrotain, na kilala rin sa tawag na pilandok sa Pilipinas, sa isang zoo sa Wroclaw, Poland. Sa ulat ng Reuters, sinabing isinilang nitong Nobyembre 10 ang batang pilandok na kasinglaki ng malaking kahon ng posporo at may timbang na 100 gramo. ""For the first time ever in the history of any species of mouse deer, an actual birth was filmed and then the first moment of life of the baby,"" sabi ng head ng Zoo Wroclow na si Radoslaw Ratajszczak. Mahalaga ang pagkakapanganak sa nasabing pilandok dahil isang dosenang pilandok lamang ang matatagpuan sa mga zoo sa Europe at iisa lamang ang lalaki. Kilala ang pilandok sa pagkakaroon nito ng maliit na pangangatawan, mahaba at manipis na mga binti, at ulo na kaparis ng sa mga daga. Nanganganib na mawala ang mga pilandok dahil sa patuloy na paghuli sa kanila. ""They are very prone to predators...they are quite easy to catch,"" ani Ratajszczak. ""And they are of course, like rabbits, very tasty, unfortunately."" Mahirap ding pag-aralan ang mga pilandok dahil mas gusto nilang magtago sa damuhan at nagpupunta sa mga liblib na lugar kapag nanganganak. Hindi pa malinaw kung ano ang kasarian ng sanggol na pilandok, ngunit umaasa ang mga convervationist na lalaki ito para makatulong sa pagpaparami pa ng kanilang species. --Jamil Santos/KBK, GMA News"
1,"Nagpatupad ng bagong balasahan sa Kamara de Representantes. Kabilang sa tinanggalan ng posisyon ang ilang kaalyado ni dating Speaker Alan Peter Cayetano, na pinalitan sa puwesto ni Speaker Lord Allan Velasco nitong Oktubre. Sa sesyon nitong Miyerkules, tinanggal bilang mga deputy speaker sina Capiz Representative Fredenil Castro, Laguna Rep. Dan Fernandez, at Batangas Rep. Raneo Abu. Hinirang sa nominasyon na ipalit sa tatlo sina Cagayan De Oro City Rep. Rufus Rodriguez, Buhay party-list Rep. Lito Atienza, at Las Piñas City Rep. Camille Villar. Nauna nang inalis bilang deputy speaker si Camarines Sur Rep. Luis Raymund Villafuerte, na kilala ring kaalyado ni Cayetano. Samantala, itinalaga naman bilang chairman ng House Committee on Energy si Pampanga Rep. Mikey Arroyo. Ang naturang komite ay dating pinamumunuan ni Velasco bago siya nahalal na lider ng Kamara. Itinalaga naman si Caloocan City Rep. Dale ""Along"" Malapitan bilang pinuno ng lupon sa House of Representantive Electoral Tribunal. Ginawa namang vice chair ng House Committee on Accounts si ACT-CIS party-list Rep. Eric Go Yap, na pinamumunuan ni Davao City Rep. Paolo Duterte. Itinalaga naman si Velasco na legislative caretaker ng unang distrito ng Cebu City kasunod ng pagpanaw ni Rep Raul Del Mar. Ayon kay Deputy Majority Leader Xavier Jesus Romualdo, ito umano ang hiling ng pamilya ni Del Mar. Magsisilbi naman bilang bagong Secretary General ng Kamara si dating Batangas Rep. Mark Llandro Mendoza, matapos magbitiw sa naturang posisyon si Atty. Jocelia Bighani Sipin. Noong Oktubre, sinabi ni Cayetano na hindi dapat magkaroon ng balasahan sa ilalim ng bagong liderato sa Kamara.--FRJ, GMA News"
1,"Nagkakaisa umano ang mga senador na hindi tatapyasan ang pondong nakalaan sa state colleges and universities (SUCs) para sa 2021, ayon kay Senate President Pro Tempore Ralph Recto. ""Insofar as the Senate is concerned, the unanimous consensus is that SUCs are no-cut zones, insofar as their NEP budget is concerned. They have been vaccinated against budget cuts,"" pahayag ni Recto nitong Miyerkules. ""Calls for academic freeze will not be met with a funding brake. The correct response is not to defund any, but to increase the funds of as many as possible,"" dagdag niya. Nitong Martes ng gabi, nagbanta si Pangulong Rodrigo Duterte na aalisan ng pondo ang University of the Philippines (UP) dahil sa pagre-recruit umano ng mga kabataan para maging rebeldeng komunista. Ginawa ni Duterte ang batikos matapos manawagan ang mga mag-aaral ng Ateneo de Manila University (ADMU) ng ""academic strike"" bilang protesta sa umano'y ""criminally neglectful"" ng pamahalaan sa pagtugon sa kalamidad at pandemya. Tinawag naman ni Senador Francis ""Kiko"" Pangilinan na ""legally infirm"" ang pag-alis ng pondo sa UP. ""Why are the students protesting? Let's go back to that. This is not unique to the Philippines... And I was a student leader and activist during my student days in UP,"" sabi ni Pangilinan sa panayam ng ANC. ""The youth will always be a source or a catalyst of change. I think more than anything else if you try to stop that, you’re going against how history unfolds. They are who they are, the youth and students will always be catalysts of change,"" patuloy niya. Sa National Expenditure Program ng 2021 budget, may nakalaan na P20.8 bilyon para sa kabuuang UP System. Ayon kay Recto, ang paunang pondo na inaprubahan ng Department of Budget and Management para sa SUCs ay maaari pang dagdagan kung makikita ng mga mambabatas ang pangangailangan. Kasalukuyang hinihimay ng Senado ang panukalang pondo ng pamahalaan sa 2021 na nagkakahalaga ng P4.5 trilyon.— FRJ, GMA News"
1," Sa Facebook post ni Villar, nadagdag sa mga pangalan na kaniyang idineklarang bayaning tauhan ng DPWH si Roldan Pigoh. ""There were 5 heroes that died serving our country during DPWH’s response to Typhoon Ulysses: Roldan Pigoh, Joel Ballag Chur-ig, Johnny Duccog, Julius Gulayan, and John Mutug Limoh,"" anang kalihim. ""Please join us in praying for the eternal repose of their souls. #ulyssesph,"" dagdag pa niya sa post na makikita ang mga larawan ng limang tauhan na nasawi. Sina Limoh,31-anyos at Julius Gulayan, 24, ay mga inhenyero ng DPWH, at bahagi ng Quick Response Team. Sa isang pahayag nitong Linggo, sinabi ni Villar na magkakasama sina Limoh, Gulayan, Chur-ig, Duccog at Jacob Guinyang, na nagpunta sa Nueva Vizcaya-Ifugao-Mt Province Road, sa Sitio Nabito, Barangay Viewpoint sa Banaue, Ifugao, dahil sa nangyaring landslide at magsagawa ng clearing operation. Pero dahil bumuhos ang malakas na ulan, sumilong sa isang bahay sina Limoh, Gulayan, Chur-ig, at Duccog, habang pumunta sa kabilang bahagi ng kalsada si Guinyang. Sa kasamaang palad, muling nagkaroon ng pagguho ng lupa na nakasama ang bahay na kinaroonan ng mga biktima. Siyam ang lahat ng nasawi sa naturang trahedya. Sa ulat ng GMA News ""24 Oras"" nitong Lunes, sinabing tatlo pang biktima ng landslide ang natagpuan kaninang umaga. May taas umano ng 100 metro ang lalim ng bangin na pinangyarihan ng insidente. ""Siyempre dadaan doon yung mga magde-deliver ng relief goods kaya umpisa pa lang yung naka-preposition na ang assets at mga mission talaga nila, ma-clear kaagad ang roads,"" sabi ni Villar sa ulat. ""Unfortunately they paid the ultimate price for their service. Nandun talaga sila sa frontlines. Ang laki ng sakripisyo nila,"" anang kalihim na labis na ikinalungkot ang nangyari.--FRJ, GMA News "
1,"Nakita na ang mga labi ng dalawang engineer ng Department of Public Works and Highways (DPWH) na magsasagawa ng clearing operation sa Ifugao pero nabiktima ng pagguho ng lupa na dulot ng pag-ulan ng bagyong ""Ulysses."" Sa panayam ng GMA News ""Unang Hirit"" nitong Lunes, sinabi ni Secretary Mark Villar na nakita at kinilala ng mga kaanak ang mga labi nina John Limoh,31-anyos at Julius Gulayan, 24. Nauna nang nakita ang mga labi nina Joel Chur-ig at John Duclog, na mga tauhan din ng DPWH. Ayon kay Villar, papunta na sa lugar na isasagawa ang clearing operation sa  Nueva Vizcaya-Ifugao-Mt Province Road, sa Sitio Nabito, Barangay Viewpoint, Banaue, Ifugao, upang tingnan ang mga ipinadalang gamit nang muling magkaroon ng landslide at matabunan ang apat. Labis na ikinalungkot ng kalihim ang nangyari at tinawag niyang mga bayani ang mga tauhan na nasawi na inialay ang buhay para magsilbi sa bayan. Sa social media post ni Anna Mae Yu Lamentillo, committee chairperson ng Build, Build, Build program ng DPWH, nito lang nakaraang Hunyo naging regular na kawani ng DPWH ang 24-anyos na si Gulayan para sa Build Build Build program. Samantala, naulila naman ni Limoh ang kaniyang maybahay at dalawang batang anak. Ayon kay Villar, bago pa tumama ang bagyo, bahagi ng kanilang protocol sa DPWH ang paghahanda ng mga kagamitan at mga tauhan na magsasagawa ng clearing operation sa mga daanan na maapektuhan ng kalamidad. ""Nakalulungkot na nagkaroon kami ng casualty,"" anang kalihim.--FRJ, GMA News"
1,"Inatasan ni Justice Secretary Menardo Guevarra ang National Bureau of Investigation (NBI) na siyasatin ang ginawang pagbaril at pagpatay sa isang hukom sa Maynila nitong Miyerkules. Binaril si Judge Maria Teresa Abadilla sa kaniyang opisina sa  Manila Regional Trial Court Branch 45. Suspek sa krimen ang sarili niyang clerk of court na si Atty. Amador Rebato, Jr., na sinasabing nagbaril din sa sarili. ""Though Judge Abadilla's death appears to have arisen from an internal issue with her clerk of court, I have nonetheless directed the NBI to conduct a parallel probe, considering that the incident has implications on the personal security of our judges and justices,"" sabi ni Guevarra nitong Biyernes. Inatasan naman ni Supreme Court Chief Justice Diosdado Peralta, si Court Administrator Jose Midas Marquez na magpatupad ng mas mahigpit na seguridad para hindi na maulit ang insidente. ""The passing of Judge Abadilla is indeed a big loss to the Judiciary because I personally know her to be an upright and highly competent magistrate,"" ayon kay Peralta nitong Miyerkules. Bago naging hukom, nagsilbi muna si Abadilla na law clerk sa SC ng mahigit 10 taon. ""She was a hardworking judge,"" ayon kay retired chief justice Lucas Bersamin. ""Her death, which was senseless, diminishes us all.""—FRJ, GMA News"
1,"Naglaan ng tig-isang milyong piso ang Caritas Manila sa bawat diyosesis na labis na nasalanta ng nagdaang Super Typhoon Rolly. Ito ang inihayag ni Fr. Anton CT Pascual, executive director ng Caritas Manila kasabay na rin ng pahayag ng pagtugon naman sa mga nasalanta ng bagyong Ulysses. Ayon sa pari, tuloy-tuloy pa rin ang pagtanggap ng donasyon ng Caritas Manila matapos ang isinagawang Caritas Oplan Damayan Telethon na umaabot na sa walong milyong piso ang nakakalap. “Maraming tumugon sa ating Typhoon Rolly Telethon, nakalikom tayo ng seven to eight million. May mga dumarating pa. basically tag-iisang milyon sa mga dioceses na tinamaan lalung lalu na sa Bicol Region,” ayon kay Fr. Pascual sa panayam sa Radio Veritas. Ito ay bukod pa sa paunang P200,000 na ibinahagi ng Caritas Manila sa limang diyosesis na naapektuhan ng malakas na bagyo. Kabilang sa mga tumanggap na tulong sa Caritas Manila ang mga diyosesis ng Legazpi, Daet, Virac, Catanduanes at Gumaca. Sa kasalukuyan ay naghahanda rin ang social arm ng Archdiocese of Manila para naman tumugon sa mga nasalanta ng bagyong Ulysses na nagdulot naman ng malawakang pagbaha sa Metro Manila at mga karatig lalawigan. Ayon sa ulat, kabilang sa mga lugar na labis na binaha ang Maynila, Marikina, Bulacan, Rizal at Cavite. —LBG, GMA News"
1,"Nasawi ang isang traffic enforcer noong Martes matapos siyang mahagip ng bus habang tinutulungan ang isang nakatatandang commuter na tumawid sa EDSA. Ayon sa ulat ni Mark Salazar sa “24 Oras” nitong Miyerkules, ginagabayan ni Field Enforcer George Banez sa bandang North EDSA ang isang senior citizen nang mahagip siya ng bus ng Joanna Jesh Transport. Sinubukan ng mga first responder na buhayin ang biktima bago ito itakbo sa ospital, ngunit pumanaw din siya kalaunan. Hindi naman nasaktan ang nakatatandang commuter na tinulungan ni Banez. Tinakbuhan lamang ng drayber ng bus na kinilalang si Nolan De Villa ang nahagip na traffic enforcer. Ayon sa Inter-Agency Council for Traffic (IACT), sumuko na ang suspek sa awtoridad. Haharap ang Joanna Jesh Transport sa isang imbestigasyon sa Nobyembre 27. Pinasuspinde naman ng 90 araw ang lisensya ni De Villa. “For IACT’s part, we have already sent a letter to LTFRB, to Chairman [Martin] Delgra asking na masuspinde ang fleet ng Joanna Jesh because of this accident,” ani ni IACT legal officer Atty. Roberto Carpella. Bagong pasok lamang na enforcer ang biktima na naka-job order sa IACT. Mayroong accident and death insurance si Banez mula sa ahensya. “Aside from that, we will be extending whatever legal assistance para ma-obtain ‘yung possible filing ng civil and criminal cases against the erring bus driver and ‘yung employer niya,” ayon kay Carpella. Dagdag pa nito, ang Joanna Jesh Transport ay direktang nakikipag-ugnayan sa pamilya ng biktima. “Pagka kasi ‘yung family ay nag-execute na ng quit claim, in as much as we want to pursue this criminally, baka mahirapan na kami,” ani ni Carpella. Sinusubukan pa ng GMA News na kunin ang panig ng Joanna Jesh Transport. -Julia Mari Ornedo/NB, GMA News"
1,"Isang hukom ang binaril umano ng sarili niyang clerk of court sa loob ng kaniyang opisina sa Manila Regional Trial Court nitong Miyerkules ng hapon. Sa ulat ng Special Mayor's Reaction Team (SMaRT) ng Manila Police District, kinilala ang biktima na si Judge Ma. Theresa Abadilla, 44, ng Manila RTC Branch 45. Isinugod ang biktima sa Manila Medical Center para sa karampatang lunas. Idineklarang patay si Abadilla pasado alas-3 ng hapon. Tinukoy ng pulisya ang suspek na si Amador Rabato, clerk of court. Ayon pa sa police report, nangyari ang insidente 2:45 ng hapon sa ikalimang palapag ng Manila City Hall. Kasalukuyang iniimbestigahan pa ang insidente.—Jamil Santos/AOL, GMA News "
1,"Sumuko kay San Juan City Mayor Francis Zamora ang lalaking sumaksak at nakapatay sa isang 17-anyos na lalaki na inakala raw ng suspek na bagong nobyo ng kaniyang dating nobya. Sa ulat ni Mark Salazar sa GMA News ""24 Oras"" nitong Lunes, kinilala ang suspek na si Marvin Ferreras, 20-anyos. Sinaksak ni Ferreras noong Nobyembre 2 sa Barangay West Crame si John Clarence Buena, pumanaw sa ospital pagkaraan ng dalawang araw. ""Noong madaling-araw ng November 2, bandang 12:30 a.m. ay nagkaroon ng pagtatagpo si Marvin at 'yung biktima na si John Buena at 'yung ex-girlfriend ni Marvin na ang pangalan ay Gillian at sa pagtatagpong 'yun, base ito sa police report... nagkaroon ng selosan at nasaksak ni Marvin si John Buena ng dalawang beses at pagkaraan ng dalawang araw ay namatay si John Buena,"" ayon sa Facebook post ni Zamora. Ang pamilya umano ni Ferreras ang nakipag-ugnay sa lokal na pamahalaan para sa ligtas na pagsuko ng suspek. Nangangamba raw kasi ang suspek sa kaniyang kaligtasan. Iginiit din ni Ferreras na ipinagtanggol lang niya ang kaniyang sarili dahil ginulpi siya ng mga kasamahan ng dati niyang kasintahan. Ayon sa suspek, hindi sa kaniya ang patalim na ginamit niya sa biktima, at nahulog daw sa isa sa mga nanakit sa kanila ng kaniyang kasama. Hindi raw niya ginustong saksakin ang biktima at idinepensa lang niya ang kaniyang sarili. Gayunman, mayroon daw kuha ng cellphone video at testimonya ng ilang saksi na taliwas sa kuwento ng suspek. --FRJ, GMA News "
1,"Si Police Major General Debold Sinas ang napili ni Pangulong Rodrigo Duterte na maging susunod na hepe ng Philippine National Police, ayon sa Malacañang nitong Lunes. Inihayag ito ni presidential spokesperson Harry Roque, isang araw bago ang pagreretiro ni outgoing PNP chief Police General Camilo Cascolan. Sinas ang kasalukuyang hepe ng National Capital Region Police Office, naging kontrobersiyal noong Mayo dahil sa kaniyang birthday surprise celebration sa kabila ng COVID-19 protocol na tinawag na ""mañanita."" “Presidential appointments are really very executive in character. It is a prerogative of the President and he need not make any explanation for his appointment,” giit ni Roque sa desisyon nitong gawing susunod na pinuno ng kapulisan si Sinas. “Nonetheless, tiningnan siyempre ni Presidente 'yung track record ng kanyang appointee. Matagal nang sinasabi ni Presidente na talagang si bagong PNP chief Sinas ay napakalaki ng naitulong sa kanyang war on drugs,” dagdag pa niya. Ayon kay Roque, inaasahan ng pangulo na ipagpapatuloy ni Sinas ang laban kontra sa ilegal na droga at ipagpatuloy ang pangangalaga sa peace and order ng pamahalaan. Sa kabila ng kinasangkutang kontrobersiya ni Sinas tungkol sa pagharana sa kaniya ng mga tauhan noong kaniyang kaarawan kahit pa ipinagbabawal ang mass gathering dahil sa COVID-19, idinepensa pa rin siya ni Duterte at inilarawan na mabuti at tapat na opisyal ng PNP. Si Sinas ay nabibilang sa Philippine Military Academy Hinirang Class of 1987. Sasapit ang kaniyang mandatory retirement sa edad na 56 sa Mayo 8, 2021. —FRJ, GMA News"
1,"Patay ang tatlong katao, kabilang ang isang tatlong taong gulang na batang babae, sa sunog na sumiklab sa Caloocan City nitong Lunes ng madaling araw. Natupok ng apoy ang bahay ng mga biktima sa Pangarap Village sa Barangay 182, ayon sa ulat ni Corinne Catibayan sa Unang Balita ng GMA. Kuwento ng kaanak ng biktima, lumabas sila ng bahay para kumain. Pagbalik nila ay natupok na ng apoy ang bahay. Nasunog ang bangkay ng kanilang lolo, lola at batang pinsan. Nagsimula raw ang sunog ng 2 a.m. at naapula ito matapos ang 40 minuto. Walang ibang bahay na naapektuhan. Ayon kay City Fire Director Aristotle Bañaga, hindi na nila itinaas ang fire alarm dahil kaya na ng kanilang apat na firetruck ang sunog. Tinitingnan daw ng Bureau of Fire Protection kung ang sanhi ng sunog ay ang paggamit ng kandila. Wala raw kuryente sa bahay at kandila ang gamit ng pamilya para magka-ilaw, ani Bañaga. Tinatayang aabot sa P150,000 ang pinsalang naidulot ng sunog. —KG, GMA News"
1,"Inihayag ng Malacañang na posibleng ipagpaliban muli ni Pangulong Rodrigo Duterte ang pagbasura ng Visiting Forces Agreement (VFA) sa Amerika. Ang pahayag ay ginawa ni presidential spokesperson Harry Roque, isang araw matapos imungkahi ni Muntinlupa City Representative Ruffy Biazon, na palawigin ang pagpapaliban sa pagbasura sa VFA dahil na rin sa ginaganap na halalang pampanguluhan sa Amerika. “Kung gusto natin ng elbow room, an extension of the suspension would be the choice given na mayroong possibility ng bagong administration na papasok sa America,"" sabi ni Biazon. Naglalaban sa panguluhan ang incumbent president na si Donald Trump at si dating Vice President Joe Biden. Ayon kay Biazon, sakaling magkaroon ng bagong liderato sa Amerika, posible ring magkaroon ng pagbabago sa foreign policy ng naturang bansa. “Kung ie-extend lang natin ‘yong suspension, then we have the elbow room whether to later on push through with the termination or baka itong period na ito na magkaroon ng elections, it would become an opportunity for the Philippines to negotiate for terms that it deems better,” paliwanag ni Biazon, vice chairman ng House Committee on National Defense. Bukod dito, magkakaroon din umano ng dagdag na panahon ang Korte Suprema na makapagdesisyon sa petisyon ng Senado tungkol sa kuwestiyon kung kailangan pa ang boto ng mga senador bago ibasura ang VFA na itinuturing isang tratado, na dumaan sa Mataas na Kapulungan. “Ang alam ko rin wala pang action ang Supreme Court whether to even issue an order to put everything in suspension. As I understand it, noong nag-issue ng suspension of termination ‘yong Philippine government, in effect ulit ‘yong VFA,"" ayon sa mambabatas. Sa panayam ng CNN Philippines nitong Miyerkules, sinabi ni Roque na posibleng palawigin ni Duterte ng panibagong anim na buwan ang suspensiyon sa pagbasura sa VFA. “Perhaps the President will invoke the second six month time to finally abrogate the VFA,” anang opisyal. “But anyway, what I am saying is, there is no immediate rush for the President to decide because the notification we sent to the Americans gives them at least one year leeway before it’s abrogated.” Nitong Hunyo inihayag ng pamahalaan ang pagsuspindi sa pagbasura sa VFA na pinaniniwalaan dulot ng COVID-19 pandemic at mga nangyayari sa pinag-aagawang South China Sea. Nitong nakaraang Pebrero, inihayag ni Duterte ang pasya niyang ibasura na ang VFA matapos kanselahin ng Amerika ang US visa ng kaniyang kaalyado na si Senador Ronald “Bato” Dela Rosa, dahil sa umano'y pagiging bahagi ng huli sa kontrobersiyal na war on drugs sa Pilipinas. Ang VFA ay niratipikahan ng Senado noong 1999, at bahagi nito ang pagsasanay sa bansa ng mga sundalong Amerikano at Filipino.— FRJ, GMA News"
1,"Nag-viral ang isang lalaki matapos makitang nagkakape sa kasagsagan ng pananalasa ng Bagyong Rolly sa bansa. Sa ulat ng Unang Balita nitong Martes, makikitang tila hindi alintana ni Carlo Tanay ang malakas na hangin at ulan na dala ni Rolly habang umiinom siya ng kape sa labas ng kaniyang bahay. Aniya, basa na talaga siya ng ulan dahil maghapon siyang naglinis ng mga nagkalat na kahoy. Sa video, makikitang matapos magkape ay nag-stretching at humilata pa si Tanay sa sofa. Sa kaniyanag post, inalok pa ni Tanay na magkape ang netizens Umani ng iba't ibang reaksiyon ang post ni Tanay, karamihan sa kanila ay natuwa dahil sa pagiging kalmado niya. Sa kabila nito, may ilan ding nabahala dahil posible raw siyang tamaan ng mga lumilipad na yero. —KBK, GMA News"
1,"Idinepensa ni Senate President Vicente Sotto III sa Pangulong Rodrigo Duterte mula sa mga puna na hindi nagpakita ang Punong Ehekutibo nang manalasa sa bansa ang Super Typhoon na si ""Rolly."" Sa kaniyang text message sa mga mamamahayag nitong Lunes, sinabi ni Sotto na puwede namang gampanan ni Duterte ang kaniyang tungkulin kahit wala mismo sa lugar na sinasalanta ng bagyo. ""He is in the Philippines 'di ba? The web is very active 'di ba? What can he not do in Davao?"" anang lider ng Senado. ""He can oversee it from wherever he is if he wants to,"" dagdag ni Sotto. Nag-trend sa Twitter ang #NasaanAng Pangulo at #NasaanSi Duterte nitong Linggo ng hapon matapos na hindi makita ng publiko si Duterte sa ginanap na government briefing sa naturang araw hanggang sa manalasa na ang bagyo. Sa naturang unang government briefing kaugnay sa bagyo, nandoon si presidential spokesperson Harry Roque, at sinabing nasa Davao City pa si Duterte. Gayunman, tiniyak ni Roque na sinusubaybayan ng pangulo ang mga nangyayari sa apeketo ng bagyo kahit pa nasa lalawigan ito. Paniwala ni Sotto, kahit dumalo si Duterte sa briefing  at ilang oras na nagsalita ay may mga tao pa rin na magrereklamo. ""What can he do in Albay that he cannot do in Davao? The reason there are Cabinet members and local government officials is to be the [representatives] of government and the President,"" sabi ni Sotto. Nitong Lunes, nagsagawa ng aerial inspection si Duterte sa naging pinsala ng bagyo sa Bicol Region at Calabarzon, at bumalik na sa Maynila. — FRJ, GMA News"
1,"Inihayag ng Department of Agriculture (DA) na umabot na sa P1.1 bilyon ang pinsala sa agrikultura ng Super Typhoon Rolly, ayon kay Secretary William Dar. Sa press briefing nitong Lunes, sinabi ni Dar na tinatayang 20,000  magsasaka ang naapektuhan ni ""Rolly,"" na puminsala sa mga taniman ng palay, mais, at high-value crops. “As of today, this morning, the initial estimated agricultural damages and losses are totaling P1.1 billion. This has been brought about by the Typhoon Rolly,” anang kalihim. “Most of the commodities that have been badly damaged are rice, corn, high-value crops during this Typhoon Rolly, with almost 20,000 hectares. And about 20,000 farmers as well have been affected,” patuloy niya. Sa video post ni Super Radyo dzBB reporter Mark Makalalad, makikitang nakalubog sa baha ang mga sakahan ng palay sa Barangay Mabolo, Naga City sa Camarines Sur dahil kay Rolly. PANUORIN: Mga taniman ng palay sa Brgy. Mabolo sa Naga, pinadapa ng Bagyong Rolly I @dzbb @gmanews pic.twitter.com/sdSnYut6YB  Sabi pa ni Dar, nagdulot din ng pinsala sa agrikultura ang naunang bagyo kay Rolly na si ""Quinta,"" na umaabot sa P2 bilyon. Nangako naman ang DA na magbibigay sila ng tulong sa apektadong sektor. Kabilang dito ang pamamahagi ng 133,326 bags ng rice seeds at 17,545 bags ng corn seeds. May inihahanda rin silang tulong sa mga naapektuhang may-ari ng mga nag-aalaga ng livestock at poultry. Sa mga may palaisdaan na naapektuhan, mamamahagi ang DA ng 10 milyong tilapia at milkfish fingerlings, at maging ilang kagamitan. Mayroon daw na P400 milyon ang DA bilang quick response fund na gagamitin sa rehabilitasyon. Magbibigay din ang DA ng P25,000 survival and recovery loan sa mga naapektuhang magsasaka, sabi pa ni Dar. Kabilang sa mga lugar na labis na sinalanta ni Rolly ay ang Catanduanes, Albay, Batangas at Quezon, at iba pa. —FRJ, GMA News"
1,"Nagtamo ng mga sugat sa ulo ang dalawang batang magkapatid matapos silang mahulog sa escalator kasama ang sinasakyang stroller ng nakababatang kapatid sa isang shopping mall sa Russia. Sa isang video na mapapanood din sa GMA NewsFeed, makikita na pababa ang magkapatid sa escalator kasama ang isa pang bata na kanilang kaibigan. Tulak-tulak ng nakatatandang kapatid na babae ang stroller ng kaniyang kapatid at matagumpay niya itong naisampa sa escalator, habang inaalalayan naman siya ng kaibigan. Ngunit nang bumaba na ang stroller sa escalator, dito na ito nagpasirko-sirko. Nakakapit sa stroller ang nakatatandang kapatid kaya napasama rin siya sa pagkahulog. Agad namang napatakbo ang kanilang kaibigan para humingi ng tulong. Batay sa mga ulat, nasa loob ng store ang mga ina ng mga bata at nagsusukat ng damit. Dinala sa pinakamalapit na ospital ang magkapatid matapos magtamo ng mga sugat sa ulo. Patuloy ang imbestigasyon ng mga awtoridad sa insidente at wala pang linaw kung may pananagutan ang mga ina ng mga bata dahil sa kapabayaan nila umano. —LBG, GMA News"
1,"Patay ang isang 14-anyos na binatilyo matapos siyang pagbabarilin ng riding-in-tandem sa Tondo, Maynila. Ang biktima, ay inereklamo umano ng pananaksak ng isa pang menor de edad. Sa ulat ni Corinne Catibayan sa GMA News TV ""Balitanghali"" nitong Biyernes, kinilala ang biktima na si Deejay Cabilin. Nangyari ang insidente Martes ng bandang 11 p.m., kung saan pinagbabaril ang binatilyo sa bahagi ng covered court sa tabi ng barangay hall ng Barangay 56. Bago nito, makikita sa CCTV na nakaupo si Cabilin kasama ang isang grupo ng mga babae at lalaki. Biglang dumating ang dalawang nakaitim na jacket na lalaki na sakay ng motorsiklo. Nakasumbrero ang rider samantalang naka-helmet naman ang angkas. Bumaba ang nakaangkas saka nilapitan ang biktima at binaril nang dalawang beses sa ulo. Agad na isinugod si Cabilin sa ospital pero binawian din ng buhay. Samantala, sugatan naman ang isa pang menor de edad na pamangkin ni Cabilin. Pahayag ng Manila Police District, galing ng barangay hall si Cabilin dahil sa reklamo ng pananaksak umano sa isa pang menor de edad sa isang computer shop. Patuloy ang imbestigasyon ng pulisya kung may kinalaman ang pamamaril sa krimen. Pinaghahanap na ng mga awtoridad ang mga suspek. Sinisikap pang makapanayam ng GMA News ang pamilya ng biktima at mga saksi sa krimen. —LBG, GMA News"
1,"Tinawag umano ni MMDA traffic chief Bong Nebrija na ""bollard massacre"" ang nangyaring pag-araro ng isang oil tanker sa aabot sa 70 na bollards sa EDSA-Shaw southbound tunnel magadaling-araw nitong Biyernes. Iniulat ni Mark Makalalad sa ""Unang Balita"" na sinabi Nebrija na aabot sa 70 na mga bollard ang nabuwal matapos umano mawalan ng kontrol ang driver sa minamanehong sasakyan ala-una ng madaling-araw. Ikinatuwiran umano ng driver na si Ronald David na pumutok ang gulong sa harapan at likuran ng kaniyang sasakyan kaya siya rumagasa sa bollards. Ayon kay Nebrija, delikado ang insidente dahil maaaring sumabog ang tanker at sa init ng apoy ay maaaring mag-collapse and MRT structure. Isinalang sa breath analyzer test ang driver at nakakuha ng 0. 07 reading, na ang ibig sabihin ay nakainom ng alak ang driver, ayon sa ulat. Sinabi ni Nebrija na magrereklamo sila sa Land Transportation Office upang mag-issue ng show-cause order laban sa driver. Posible umano itong magresulta sa revocation ng lisensya ng driver. Aniya, aabot sa 200 daang meto ang haba ng puwang ng mga nabuwal na bollards sa EDSA dahil sa insidente. —LBG, GMA News"
1,"Itinanggi ng tagapagsalita ng Department of Agriculture (DA) na ang pag-angkat ng mga bigas sa ibang bansa ang dahilan ng pagbaba ng presyo ng palay na inaani ng mga lokal na magsasaka. Sa panayam sa GMA News ""Unang Balita"" nitong Miyerkules,  sinabi ni DA spokesperson Assistant Secretary Noel Reyes, na ang pagiging basa ng palay ang dahilan kaya sa murang halaga ito binibili ng mga trader. “Ang presyo ng palay ay nade-determine ng supply and demand. Mababa 'yun dahil basa. Kapag nakikita mo 'yun kapag basa, hindi po nabibili masyado na mataas sa presyo,” paliwanag niya. “So P19 (per kilo) po kapag tuyong-tuyo. Siyempre po may P12, P13, P14 pero mataas din po 'yung iba na P16, P17 'yung tuyo,” dagdag ni Reyes. Nitong nakaraang buwan, hiniling ni Senador Ralph Recto sa DA na alamin ang sintemyento ng mga magsasaka sa pagbaba ng presyo ng bagong aning palay sa P12 bawat kilo. Giit ni Recto, dapat alamin ng DA kung nakaapekto sa presyo ng palay ng mga lokal na magsasaka ang pag-angkat ng bigas. Nitong Oktubre 6,  sinabi ng DA na hindi dapat umangkat ng palay sa ibang bansa sa panahon ng anihan ng palaya sa Pilipinas para matulungan ang mga magsasaka. “Pinigilan po natin 'yan at nakiusap po si Secretary (William Dar) na huwag munang magparating lalong-lalo na sa harvest. 'Yan din ang utos ng Senate committee on agriculture and food ni Senator (Cynthia) Villar,” ayon kay Reyes. “Although, tuloy-tuloy ang pag-issue ng permit ay huwag po sila magpasok ng imported rice tuwing anihan,” sabi pa niya. —FRJ, GMA News"
1,"Umatake na naman ang manlolokong nagpapa-deliver ng mga pagkain sa address na iba ang nakatira sa Las Piñas City. Hindi na naman bababa sa 10 food delivery rider ang nabiktima. Sa ulat ni Cedric Castillo sa GMA News “24 Oras” nitong Martes, sinabing gumamit ng pangalang ""Marl dela Cruz"" ang manloloko. Tinatayang aabot umano sa mahigit P20,000 ang inabot ng mga inorder na pagkain ng manloloko. “May nag-doorbell po kasi ang sabi niya sa akin ‘ma’am, may delivery po kayo, order.’ Sabi ko, ‘kuya, wala akong order sa’yo.’ Sabi niya, ‘nako, ma’am, naloko po kami. Ito po hindi ko na po matawagan.’ Sabi niya, ‘ma’am, marami po kami.’ Sabi ko, ‘anong marami?’ Tapos maya-maya datingan po ‘yong mga delivery,” kuwento ng uploader ng nag-viral na video. Hindi maiwasan ng uploader ng video na maging emosyonal dahil sa awa para sa mga deliver rider. “Naaawa ako sa mga tao. Nakita ko po ‘yong isang driver na bata pa siya. Para siyang taranta kasi siguro wala pang kita. ‘Ma’am,’ sabi niya ‘Bigyan ko po kayo ng chicken?’ Sabi ko, ‘nako, kuya, ‘wag,’” saad niya. “Kung sinuman po ‘yong taong ‘yon (na umorder), napaka-halimaw siya. Hindi po magandang biro,” patuloy pa niya. READ: More than 10 food delivery riders scammed in Las Piñas City  Nitong lang nakaraang Setyembre, nasa 10 delivery rider din ang nabiktima ng panloloko sa nabanggit na lungsod na nagtago sa pangalang ""AJ Pande.""--FRJ, GMA News"
1,"Sinabi ng Malacañang na karapatan ni Metropolitan Manila Development Authority (MMDA) spokesperson Celine Pialago na magpahayag ng sariling pananaw kaugnay sa mga pangyayari sa nakakulong na aktibistang si Reina Mae Nasino, na namatayan ng anak. “Hindi naman po kasi related sa MMDA iyang issue na iyan. So hayaan po natin na magkaroon ng personal na opinyon si spokesperson Pialago,” paliwanag ni presidential spokesperson Harry Roque sa pulong balitaan nitong Lunes. Umani ng batikos si Pialago dahil sa kaniyang Facebook post na dapat umanong alamin ng publiko ang istorya ni Nasino bago maglaan ng simpatiya matapos mawalan ng anak. Tinawag ni Pialogo na ginagawang ""drama serye"" ang nangyari kay Reina Mae. Matapos umani ng mga batikos, humingi ng paumanhin si Pialago kay Nasino at mga inang nawalan ng anak. Pero hindi niya binawi ang pagtawag niya sa nangyari na ""drama serye"" dahil may  mga tao umanong sinamantala ang sitwasyon ni Nasino. Isang urban poor organizer, nahaharap si Nasino sa kasong illegal possession of firearms and explosives. Nang pumanaw ang sanggol niyang anak na nakahiwalay sa kaniya na si River,  pinayagan siyang makalabas ng piitan ng kulungan ng anim na oras para makapunta sa burol at libing ng bata. Pero binatikos ng mga tagasuporta ni Nasino ang mahigpit na seguridad na ibinigay kay Nasino na hindi inalisan ng posas. Ngunit giit ng Department of the Interior and Local Government, nararapat at hindi ""overkill"" ang ginawang pagbabantay kay Nasino. Inihatid sa huling hantungan si Baby River noong Biyernes. — FRJ, GMA News"
1,"Habang papalapit ang Pasko, pinaalalahanan ni Manila Mayor Isko Moreno ang publiko laban sa iba't ibang uri ng modus operandi ng mga kriminal tulad umano ng ""susi-susi,"" ""itlog"" at ""spiderman."" Sa ulat ni Mariz Umali sa GMA News “24 Oras” nitong Martes, sinabi ni Moreno na ang ""susi-susi"" modus ay taktika ng mga kriminal na mapababa sa sasakyan ang kanilang bibiktimahin. “‘Pag nakikita ka nilang nagda-drive mag-isa, dudunggulin ‘yong likod mo. So ang tendency, bababa ka. ‘Pag baba mo ‘yon na ‘yon, holdap na ‘yon at maaari pang carnap o carjacking,” sabi ng alkalde. “’Wag kang bababa ng kotse, kunin mo na lang ‘yong plate number noong nakabunggo sa’yo tapos pumunta ka na sa pinakamalapit na police station,"" patuloy niya. May modus din umano na ginagamit ng mga kriminal ang itlog na ibinabato sa windshield ng sasakyan. ""‘Yong itlog binabato nila sa windshield. Ang payo ko, ‘wag na lang gagamitin ‘yong wiper, lalong lalabo ‘yong windshield so ang tendency bababa ka o doon ka na maaaring madisgrasya,” dagdag niya. Ayon sa alkalde, hindi tumitigil sa masasamang gawain ang mga kriminal kahit mayroong COVID-19 pandemic. “Sa ating mga kababayang nanonood, lalo na kung kayo ay babae, nagmamaneho mag-isa, mag-iingat kayo at ‘wag masyadong naniniwala. Always think twice na bigla na lang may magmamalasakit sa inyo kuno. Hindi ‘yan random,” payo niya. Ipinaalala rin ni Moreno ang mga kawatan na ang tinatarget ay mga truck na naiipit sa traffic. May grupo rin na kung tawagin umano ay “jumper boys” at “spiderman.” “Hawak sila ng sindikato at nagdi-distribute ng kuryente sa mga iskwater tapos sila naniningil,” patuloy ng alkalde. Kasabay ng paalala niya sa publiko, binalaan din ni Moreno ang mga kriminal na hindi niya tatantanan. “‘Pag ginawa niyo sa Maynila, ‘di namin kayo tatantanan. ‘Yan naman ang garantiya namin sa’yo. Magtago na kayo saan man sulok ng ating bansa, hahabulin namin kayo,” ayon kay Moreno.—FRJ, GMA News"
1,"Pinaalalahanan ng Department of Education (DepEd) ang mga guro na tantsahin lang at huwag tambakan ng gawain ang mga estudyante ngayong ""blended learning"" ang paraan ng pagtuturo dahil sa pandemic. Sa pulong balitaan nitong Lunes, sinabi ni DepEd Undersecretary Diosdado San Antonio na nauunawaan niya ang sitwasyon ng mga estudyante dahiil nakita rin niya ang ganitong usapin sa pagsubaybay sa Bicol Region. “Nauunawaan po natin ‘yan [sobrang aralin]. Magre-remind po tayo officially na kailangan yatang mag-synchronize. Meron na po kaming suggestion sa kapag homework na hindi sabay-sabay na mayroon,” ayon sa opisyal. “Tantsahin lang,” dagdag niya. Ayon kay San Antonio, dapat bigyan ng sapat na panahon ang mga estudyante at makatwirang deadline para magawa ng mga estudyante ang anumang ipagagawa sa kanila ng guro. “Kung ano lang ang kaya ng bata, ‘yun lang muna. Hindi naman ito panahon na dapat super higpit tayo sa mga kung ano-anong ginagawa natin,” patuloy ng opisyal. Nitong nakaraang Oktubre 5 lang nagsimula ang klase sa mga pampublikong paaralan. Kabilang sa sistema ng pagtuturo ang online,  self-learning modules, at pati na broadcast media.--FRJ, GMA News"
1,"Siyam na bilanggo ang nasawi matapos magsagupa ang mga miyembro ng Sputnik at Commando gang sa New Bilibid Prison sa Muntinglupa nitong Biyernes. Ayon kay Gabriel Chaclag, tagapagsalita ng Bureau of Corrections (BuCor), inaalam pa ang dahilan ng kaguluhan. Sa isang report ng Southern Police District (SPD), na galing umano kay Chaclag, pito sa mga nasawi ay miyembro ng Sputnik at dalawa sa Commando. Inaalam pa kung ilan ang sugatan. Nagsimula umano ang riot dakong 2:30 a.m. at humupa lang dakong 4 a.m. Nangyari ito sa isang quadrant ng maximum security compound ng NBP. Ilang armas umano ang nakuha sa Bilibid, ayon pa kay Chaclag. Sa isang panayam sa GMA News TV ""Balitanghali,"" sinabi ng tagapagsalita ng BuCor na nangako ang mga lider ng gang na hindi na mauulit ang insidente. ""Nakausap na po natin 'yung kani-kanilang leaders at nangako po sila na wala na pong gulong mangyayari from here on, at 'yun naman po ay pinanghahawakan natin dahil sila rin po ang kawawa,"" anang opisyal. Inatasan naman ni Justice Secretary Menardo Guevarra si BuCor chief Gerald Bantag, alamin ang ugat ng kaguluhan at magbigay sa kaniya ng ulat.—FRJ, GMA News"
1,"Sumuko na sa mga awtoridad ang sinasabing nasa likod ng karumal-dumal na pagpatay sa dalawang nursing graduate at isang estudyante sa Caloocan City. Pero batay sa pahayag niya sa pulisya, iba ang bersiyon  niya sa nangyaring krimen. Kinilala ni  Quezon City Police District chief Police Brigadier General Ronnie Montejo, ang suspek na si Ronald  Cajepe, 38-anyos, isa ring construction worker. Si Cajepe ang itinuro nang naunang sumukong suspek na si Anselmo Singkol, na siya umanong pumatay kina Arjay Belencio at Glydel Belonio, at kaibigan nilang si Mona Ismael, sa ipinapagawang bahay na pinagtatrabahuhan ng mga suspek. Ayon kay Montejo, sumuko si Cajepe kay Police Major Sandie Caparroso, deputy station commander ng Station 6 kaninang tanghali. Sinabi pa ng opisyal na umamin umano si Cajepe na may partisipasyon siya sa nangyaring krimen na naganap sa isang subdivision sa North Caloocan noong nakaraang buwan. Inusig daw siya ng konsensiya kaya siya sumuko. Sabi umano ni Cajepe sa mga awtoridad, ""Akala ko ay magnanakaw lang kami ng mga kasamahan ko pero dahil nakilala sila ng mga biktima ay pinatay nila 'yung tatlo."" BASAHIN: Sumukong 'person of interest,' itinuro ang nasa likod daw ng pagpatay sa 2 nursing grads at student Batay sa pahayag nang naunang sumuko na si Singkol, na umamin na kasama sa nagplano sa krimen, si Cajepe umano ang pumatay sa tatlong biktima. ""Sinasabi nitong si Anselmo (Singkol) na si Ronron (Cajepe) ang responsable sa pagpatay dito sa tatlo. In fact narinig pa nga daw niya na humingi ng tulong si Glydel, pero it seems na alam talaga niya na gagawin ni Ronron yung napag-usapan nila kaya na-consummate yung crime,"" sabi ni Police Colonel Dario Menor, hepe ng Caloocan Police, sa nakaraang ulat. Maliban kay Anselmo, naging person of interest din sa kaso ang mga kapatid niyang sina Alden at Adonis Singkol. Nasa pangangalaga na ngayon ng Caloocan police si Cajepe. Lumilitaw na paghihiganti ang motibo ng mga suspek sa pagpatay sa mga biktima dahil pinaalis sila sa trabaho sa ipinapagawang bahay dahil nabisto umanong pinapatungan nila ang gastusin sa konstruksiyon ng bahay at may nahuli pang nagdodroga.-- FRJ, GMA News."
1,"Mababang lebel ng dissolved oxygen sa tubig ang tinitingnang dahilan sa pagkamatay ng mga isda sa Manila Bay na naglutangan noong Huwebes ng umaga sa may Baseco Beach sa Tondo, Maynila. Iniulat ng Unang Balita nitong Biyernes na batay sa water sample na nakuha, 0.11 milligram sa bawat litro ng tubig ang dissolved oxygen. Ayon umano sa mga eksperto, five milligrams per liter ang ""acceptable"" na lebel ng dissolved oxygen, dagdag ng balita. Batay sa panayam ni GMA News reporter na is Mai Bermudez sa mga residente, may  mga ilang taga-Baseco Compound ang nanguguha ng patay na isda at niluto. Ayon pa sa isang nakapanayam, may ilang mga residente rin ang nagbenta ng mga napulot na isda na dinala nila sa palengke. Patuloy naman ang mga tauhan ng MMDA sa paghahakot ng mga lumulutang na isda. —LBG, GMA News"
1,"Ipinasa ng Senado nitong Lunes sa botong 22-0 ang Medical Scholarship Act o Doktor Para Sa Bayan bill, na layuning suportahan ang pag-aaral ng mga mahihirap pero kalipikadong mag-aaral na nais kumuha ng medical education. Sa Senate Bill 1520, nais ng mga mambabatas na sagutin ng pamahalaan ang matrikula at iba pang bayarin sa paaralan, libro, at pagkalooban ng allowance at iba pa ang mga kalipikadong medical students. “This measure comes at the most opportune time as our country continues to battle against the devastating health impacts of COVID-19. This law will help the healthcare system sector to be better prepared for similar health emergencies in the future,” ayon kay Senate President Vicente Sotto III. Si Sen. Joel Villanueva, pangunahing may-akda ng panukala, inihayag ang pangangailangan ng naturang panukalang batas lalo pa't siyam lang umano ang public medical schools sa bansa. At kabila din umano ang Pilipinas sa mga bansang mahal ang medical education. “We are at war and the doctors are the combatants. Just as we train soldiers in peace time, so must we train more in times of war. So, let it be now, with doctors and physicians,” pahayag ni Villanueva, chairman ng Senate Committee on Higher, Technical and Vocational Education. “Ngayon po, kahit sinong Pilipino, anuman ang antas sa buhay, kaya nang tuparin ang pangarap na maging doktor,” dagdag ng senador. Si Sen. Sonny Angara, sinabing dapat bigyan din ng pagkakataon ang mga mahihirap na estudyante na nais maging doktor at makapagsilbi sa bayan. “We believe that our underprivileged but deserving students, who wish to provide for a better life for their families and to serve the country and its people as physicians, should be given the opportunity to do so. Because it is through their dedicated service that our healthcare system becomes more resilient, and gains a better chance of withstanding any pandemic,” pahayag niya. Kapalit ng libreng medical education ang kondisyon na dapat magsilbi muna sa bansa ang mga estudyante kapag nakapagtapos na sila at nakakuha ng professional license. Ayon kay Sen. Ronald Dela Rosa, makatutulong ang panukala para madagdagan ang bilang ng mga doktor sa bansa lalo pa't anim sa 10 Filipino umano ang namamatay nang hindi man lang nakakakita ng doktor. “Katulad ng iba nating mga kababayan, ang aking pamilya po ay nakaranas din ng pagdadalamhati noong binawian ng buhay ang aking dalawang musmos na kapatid dahil sa pangkaraniwang sakit nang hindi man lamang nakapagpa-doktor. Isa po ang aming barangay noon ang hindi naabot ng doktor, ang Barangay Bato, Sta. Cruz, Davao Del Sur,” ayon sa senador. “Under this bill, we will be helping and encouraging those students who were born into a painful situation of them having dreams, yet not having the resources to turn those dreams into reality. We are offering a chance for our poor but deserving students to reach their goal to become doctors,” dagdag niya.— FRJ, GMA News"
1,"Isang panukalang batas ang inihain ni Senate President Vicente Sotto III na magtatakda sa mga opisyal sa pamahalaan na magsumite ng kanilang medical certificate taun-taon para malaman kung kaya pa nilang gampanan ang kanilang trabaho. Sa ilalim ng Senate Bill 1818, nakasaad na dapat magsumite ang mga opisyal ng pamahalaan ng medical certificate at laboratory test results bago o pagsapit ng Abril 30 ng bawat taon. Sa ganitong paraan, sinabi ni Sotto na mapapataas ang antas ng health consciousness sa mga opisyal at kawani ng pamahalaan. Bukod doon, matitiyak din umano na nasa mahusay na pangangatawan at isipan ang mga nagsisilbi sa gobyerno na kaya nilang gampanan ang kanilang tungkulin. Sa panukala, ipinaliwanag ni Sotto na ang mga ""public officials and employees"" ay kinabibilangan ng inihalal at itinalagang ang mga opisyal at kawani, permanent o temporary, at maging ang militar at pulis. Maaari umanong gawin ang annual physical examination ng mga opisyal at kawani sa public o private hospital, o sa diagnostics clinic na accredited ng Department of Health. — FRJ, GMA News"
1,"Pumanaw na ngayong Miyerkules sa edad na 74 ang dating lider sa Kamara de Representantes na si Arnulfo ""Noli"" Fuentebella. Sa Facebook post, kinumpirma ng kaniyang anak na si Camarines Sur 4th District Representative Arnie Fuentebella, ang malungkot na balita. ""With deep sorrow, we would like to inform our family and friends that Former Speaker Arnulfo 'Noli' P. Fuentebella has passed away this morning, September 9, 2020,"" ayon sa nakababatang Fuentebella. Ayon kay Arnie, pumanaw ang kaniyang ama dahil sa heart failure matapos ang dalawang taong pakikipaglaban sa kidney disease. Wala pang ibinigay na detalye ang kongresista tungkol sa necrological services para sa kaniyang namayapang ama. Nahalal na lider ng Kamara si Fuentebella noong Nobyembre 13, 2000 nang palitan niya sa puwesto ang noo'y Speaker na si Manny Villlar Jr., na pinatalsik matapos na aprubahan ng huli at ipadala sa Senado ang Articles of Impeachment laban sa noo'y nakaupong pangulo na si Joseph ""Erap"" Estrada. Pero pagsapit ng Enero 24, 2001, natanggal si Fuentebella bilang Speaker nang mapatalsik naman sa puwesto si Estrada bilang pangulo. Pumalit kay Fuentabella bilang lider ng Kamara si noo'y Quezon City Rep. Feliciano “Sonny” Belmonte Jr., sa ilalim ng administrasyon ni Vice President Gloria Macapagal Arroyo, na siyang pumalit kay Estrada bilang pangulo  ng bansa. Bukod sa pagiging lider ng Kamara, naging kinatawan si Arnulfo ng ikatlong distrito ng Camarines Sur mula 1992 hanggang 2001 at mula 2004 hanggang 2010, at kinalaunan ay kinatawanan naman ng fourth district ng lalawigan mula 2010 hanggang 2013 at mula 2016 hanggang 2019. —FRJ, GMA News"
1,"Pinatitira pansamantala ng pamahalaang-lungsod ng Taguig City ang aabot sa 104 locally stranded individuals (LSIs) na dating nasa tabi-tabi lamang sa may Libingan ng mga Bayani at sa may Heritage Park. Iniulat ni Bam Alegre sa sa ""Unang Balita"" na pansamantalang pinatira ng pamahalaang lungsod ang mga LSI sa isang covered court sa Barangay Pinagsama, at binigyan ng modular tents. May ilan-ilan narin umanong LSI ang natulugan ng Taguig sa pagkuha ng health certificate at iba pang mga dokumento, at may ibang napauwi na rin. Pero, ayon sa pamahalaang lungsod, hindi na sila maaaring tumanggap pa ng karagdagang mga LSI. —LBG, GMA News"
1,"Inihayag ni Manila Mayor Isko Moreno nitong Miyerkoles na mayroon nang isang person of interest na maaaring makapagturo kung saan nanggaling ang mga rapid test kits na nagkalat sa isang kalye sa Maynila. Sa tweet ni Isa Avendaño-Umali ng Super Radyo DzBB, sinabi ni Moreno na dapat maharap sa parusa ang establisyementong pinagmulan ng mga rapid test kit. ""Then another good news. We saw already a person of interest so that we can locate, maybe the clinic, maybe a private office, maybe a hospital or maybe a laboratory,"" ani Moreno. PANOORIN: Pahayag ni Manila Mayor @IskoMoreno kaugnay sa kumalat na gamit na rapid testing kits sa kalsadang malapit sa Trabajo Market sa Sampaloc. Aniya, nagsasagawa na sila ng imbestigasyon dito. @dzbb pic.twitter.com/0pecD2h8H2 Sa kuha ng CCTV sa bahagi ng Loyola dela Fuente Street, makikitang nahulog ang test kits sa isang butas na sako na nasa loob ng isang padyak na kariton na pinatatakbo ng isang mangangalakal. Tila hindi namalayan ng mangangalakal ang mga nalalaglag na test kit dahil tuloy-tuloy lang siya sa pagpadyak. ""Ang good news, at least alam nating hindi sinadya,"" sabi ni Moreno. Sa ulat ni Mai Bermudez sa Unang Balita nitong Miyerkoles, sinabing napilitang magwalis ang mga residente sa lugar kahit dis oras na ng gabi. Nangangamba kasi ang mga residente sa posibleng banta sa kalusugan ng gamit nang test kits dahil natagpuan ang mga ito malapit sa Trabajo Market. Nag-alala rin ang mga taga-barangay dahil kita daw sa test kits ang mga pangalan ng mga sumailalim sa rapid test. Labag daw ito sa privacy law. --Jamil Santos/KBK, GMA News"
1," Isang nurse attendant at apat na iba pa ang arestado sa isang buy-bust operation sa Quezon City, ayon sa ulat ng Unang Balita nitong Martes. Sa basement mismo ng ospital isinagawa ang operasyon kung saan arestado ang nurse attendant na si Emmanuel Liongson na siyang target ng mga pulis. Ayon sa mga pulis, inginuso si Liongson ng mga nauna nang naarestong suspek bilang source umano ng iligal na droga. Samantala, kinilala naman ang iba pang naaresto na sina Guardo Herminel, James Dagian, Rommel Tina at Bonifacio Castillo. Nakuha sa mga suspek ang apat na pakete ng hinihinalang shabu at ilang drug paraphernalia. Walang pahayag ang mga naaresto. —KBK, GMA News"
1,"Sinabi ng Energy Regulatory Commission (ERC) na umabot na sa 47,000 ang natatanggap nilang sumbong at reklamo mula sa mga electricity consumer dahil sa mataas na singil sa kuryente sa bansa. Sa pagdinig ng Senado nitong Lunes, sinabi ni ERC chairperson Agnes Devanadera na kung mayroon tinatawag na ""bill shock,"" nakaranas naman sila ng ""complainant shock."" ""Hindi ho namin na-anticipate at all, so kung anuman ang personnel na mayroon kami we're moving them to the consumer affairs service to be able to respond to these,"" anang opisyal. ""Sa ngayon ho mas marami tayo nare-receive sa social media, sa aming FB, sa aming e-mails, kung minsan ho text messages but all these things are treated as complaints kaya ho lumaki ng 47,000,"" dagdag pa niya. Pinag-aaralan at hinihimay daw ng kanilang mga tauhan ang naturang mga reklamo at saka nila tatalakayin sa kinauukulang distribution utilities at electric cooperatives. Isa umano sa mga inirereklamo ay ang Meralco dahil sa nakalilito raw nitong singil sa kuryente. ""Doon pa lang po sa social media we’re getting complaints through Facebook, complaints thru text messages, we’re so deluged with so many complaints, we need to confer with Meralco, because on the face of it, ah hindi nakalagay specifically ano ang estimated amount dito,"" paliwanag niya. Nangako naman ang Meralco na lilinawin nila sa mga susunod na ipadadalang sulat sa mga konsumer ang kanilang singil. Dadagdagan din daw nila ang kanilang mga tauhan na didinig sa mga reklamo. ""Let me ask for the indulgence of the chair and the committee and let me apologize for the continuing inconvenience to our customers brought about by their issues and concerns regarding these billing matters,"" saad ni Meralco President and CEO Ray Espinosa. ""As we speak, we are hiring more people as call center agents, deploying more people to respond to emails, and even to issues raised in our various social media channels,"" patuloy niya. Matatandaan na marami ang nagulat sa sobrang taas ng singil ng Meralco partikular sa buwan ng Mayo na naka-lockdown ang Metro Manila. --FRJ, GMA News"
1," Inaresto ng mga awtoridad nitong Huwebes sa Makati City ang dalawang Cameroon national at isang Pilipinang sangkot umano sa black dollar scam. Isa sa mga nahuli ay ang Cameroon national na si Chubmh Ngeibuh Festus alias James Morgan, 37 anyos, ayon sa ulat ni John Consulta sa ekslusibong ulat sa 24 Oras Weekend ng GMA News nitong Sabado. Ang isa namang Cameroon national na inaresto ay si Etimbe Eyonga. Apat na operatiba ang nagtulong-tulong na maposasan si Festus nang magpumiglas ito matapos salakayin ng mga awtoridad ang kanilang tinutuluyang hotel. Nahuli rin ang Pilipinang si Jinky Candelaria. Narekober sa mga suspek ang P3 milyon na marked money. Ayon sa mga awtoridad, gamit ang makina, chemicals at itim na papel, gumagawa raw ng dolyar ang mga suspek. Target daw ng mga suspek ang mga negosyante sa probinsiya na hinihikayat nilang mag-invest. Isa nga sa umanong biktima ang nagreklamo sa mga awtoridad. Aabot daw sa P4 milyon ang nakuha ng suspects sa dating biktima. ""Ito kasing nagreklamo, galing pa sa probinsiya. So nakikita natin na nag-e-expand 'yung nagiging biktima nitong grupo ng mga dayuhan na ito,"" ani Atty. Joel Tovera, hepe ng NBI Anti-Organized and Transnational Crime Division (NBI AOTCD). Itinanggi naman ito ni Festus. ""No, no, no, no. I am not selling anything. I’m not taking anything from him. Not one peso. Ask him,"" sabi niya sa panayam. Kakasuhan daw ng estafa ang mga suspek. —KG, GMA News"
1,"Tinawag ni Army Commanding General Lt. Gen. Gilbert Gapay na murder at robout ang pagkamatay ng apat na sundalo sa baril ng mga pulis sa Jolo. Ang panig ng Philippine National Police, sinabing ""misencounter"" ang nangyari. Nang makapanayam ng mga mamamahayag nitong Martes, hindi naitago ni Gapay ang emosyon sa arrival honors sa mga labi ng nasawing sundalo nitong Lunes. Hindi naniniwala si Gapay na nagkaroon ng engkuwentro gaya ng sinasabi ng mga pulis na nakapatay sa mga sundalo. ""It was murder. It is murder... there is no misencounter dahil hindi naman pumutok 'yung tropa namin. Nandoon 'yung mga baril nila sa baba. These are PNP personnel, kung may misencounter, nagkaputukan, palagay niyo walang tatamaan na PNP? This was no misencounter here, it was a rubout...,"" giit ni Gapay. Ayon kay Gapay, siyam na pulis ang sangkot sa insidente na ikinamatay nina Major Marvin Indamog, Captain Irwin Managuelod, Sergeant Eric Velasco at Corporal Abdal Asula. Bukod sa motibo, sinabi ni Gapay na nais din nilang malaman kung bakit iniwanan ng mga pulis ang mga katawan ng mga sundalo. ""Mga four to five 'yung bumaril, the others served as lookout. After mapatay nila lahat, they fled. SOP ba 'yon? 'Di ba 'pag may namatay, you have to cordone the area and wait for SOCO? Wala, nagtakbuhan lahat eh. So this is another thing we have to find out in the investigation,"" anang opisyal. Tinukoy niya ang mga pulis na sangkot sa insidente na sina Police Staff Sergeant Almudzrin Hadjaruddin, Patrolman Alkalaj Mandangan, Patrolman Rajiv Putalan, Police Senior Master Sergeant Abdelzhimar Padjiri, Police Master Sergeant Hanie Baddiri, Police Staff Sergeant Iskandar Susulan, Police Staff Sergeant Ernisar Sappal, Police Corporal Sulki Andaki, at Patrolman Moh Nur Pasani. Una rito, sinabi ng militar na nasasagawa ng intelligence operations ang mga sundalo para alamin ang kinaroroonan ng umano'y mga suicide bomber na nasa ilalim ng grupo ni Mundi Sawajaan. Nasita ng mga pulis ang mga sundalo at pinapunta sa police station para sa umano  sa beripikasyon kung talagang tauhan sila ng militar. Pero tumakas daw ang mga sundalo kaya tinugis sila ng mga pulis hanggang sa magkaroon ng engkuwentro at mapatay. Dinis-armahan na ang mga pulis at isinailalim sa kostudiya ng Sulu Provincial Police Office habang isinasagawa ng imbestigasyon sa insidente. —FRJ, GMA News"
1,"Kahit mahigit 36,000 na ang positibong kaso ng COVID-19 sa bansa, binati pa rin ng Malacañang ang publiko na hindi umabot sa 40,000 ang bilang ng mga nahawahan ng virus sa pagtatapos ng Hunyo. Una rito, nagbigay ng pagtaya na reseach team ng University of the Philippines na posibleng umabot sa 40,000 ang COVID-19 cases sa Pilipinas pagdating  ng Hunyo 30. “Panalo na tayo. We beat the UP prediction po. We beat it, so congratulations Philippines. Let’s do it again in July. We are winning,” sabi ni presidential spokesperson Harry Roque sa televised briefing nitong Martes. Nitong Lunes, nakapagtala ang Department of Health ng 36,438 COVID-19 cases sa bansa. Kabilang dito ang 1,255 na nasawi at 9,956 na gumaling. Ayon kay Roque, hindi na aabot sa 40,000 ang kaso kahit madagdag ang bagong bilang ng mga kaso sa huling araw ng Hunyo. Napataas pa ang kamay ni Roque sa saya na hindi nangyari ang inilabas na pagtaya ng UP research team. Sa inilabas na datos ng DOH ngayong Martes ng hapon, inihayag na 1,080 ang bagong mga kaso ng COVID-19 (858 ang ""fresh,"" at 222 ang ""late""). Dahil dito, umabot sa 37,514 ang kabuuang kaso sa katapusan ng Hunyo 30. Nadagdagan naman ng 11 ang nasawi para sa kabuuang bilang na 1,266, at 277 ang bagong gumaling para sa kabuuang bilang na 10,233. Sinabi naman ng UP mathematics professor na si Guido David, na pasok sa  margin of error of plus or minus 10 percentage points ang datos ng pamahalaan base sa kanilang pag-aanalisa. Sa katapusan ng susunod na buwan ng Hulyo, nagbabala ang research team na baka umabot sa 60,000 ang COVID-19 cases sa bansa. Kaya naman nagpaalala si Roque nitong Lunes sa publiko na mag-ingat para hindi mangyari ang pagtayo ng mga eksperto. Kabilang sa mga paraan para makaiwas sa hawahan ng virus ay ang pagsusuot ng face mask, madalas na paghuhugas ng kamay, physical distancing. — FRJ, GMA News"
1," Dalawang dayuhang dumating sa bansa sa kabila ng ipinaiiral na travel ban ang naharang sa Ninoy Aquino International Airport. Ayon sa ulat ng Unang Balita nitong Martes, kapwa galing Europe ang dalawa. Ang isa na taga-France, gusto lang daw makita ang anak na nasa Bukidnon. Aniya, may 10 taon na siyang pabalik-balik sa Pilipinas at marunong nang mag-Bisaya. Sa kabila nito, wala naman siyang maipakitang dokumento nang hingan siya ng mga otoridad. Hinarang din ang isang Swiss na may kasintahan daw na isang Pinay at ilang taon na rin daw pabalik-balik sa Pilipinas. Kasabay ang dalawang banyaga ng mga OFW na dumating galing Abu Dhabi. —KBK, GMA News"
1," Ilang gramo ng hinihinalang shabu na may halagang P2 milyon ang nakuha sa isang lalaki sa loob ng New Bilibid Prison, ayon sa ulat ni Katrina Son sa Unang Balita nitong Martes. Kinilala ang suspek na si Mark Joseph Segales, na naaktuhan daw nitong Lunes ng hapon na parang may ibabato malapit sa perimeter fence ng Maximum Security Compound sa pagitan ng Tower 2 at 3 sa loob ng Bilibid. Itinanggi naman ni Segales na sa kaniya ang nasabat na droga. Aniya, niyaya lang daw siya ng isang kaibigan na mag-home service ng gupit sa Bilibid. ""Sinama niya ako papunta rito at pinahawak niya po sa akin yan (droga). Ang sabi niya bigas ang laman niyan,"" ani Segales. Tinutugis na ng otoridad ang umano'y kasamahan ni Segales. --KBK, GMA News"
1,"Ipinaalala ng Department of Trade and Industry (DTI) sa mga online seller na dapat ilahad nila ang presyo ng kanilang produkto at hindi ipinapadala sa private message ng interesadong bumili. Sa panayam ng ""Dobol B sa News TV"" nitong Miyerkules, sinabi ni Trade Undersecretary Ruth Castelo na nakasaad sa Republic Act No. 7581 o Price Act, na isang uri ng profiteering ang pagbebenta ng produkto nang walangprice tag. “May specific provision doon [sa Price Act] na magiging profiteering siya kung ang produkto ay walang nakakabit na price tag,” ani Castelo. “Kapag in-advertise or you offer it for sale tapos walang price tag, that’s profiteering.” Bukod sa Price Act, nakasaad sa Republic Act No. 7394 o Consumer Act na , “it shall be unlawful to offer any consumer product for retail sale to the public without an appropriate price tag, label or marking publicly displayed to indicate the price of each article and said products shall not be sold at a price higher than that stated therein and without discrimination to all buyers.” “Hindi ipi-PM (personal message) at hindi sikreto [ang presyo],” ayon sa opisyal. Sa panayam naman ng GMA News sa telepono, sinabi ni Trade Secretary Ramon Lopez, na nakasaad sa Price Tag Law, na dapat ipakita ng nagbebenta ang presyo ng produktong kaniyang ipinagbibili. “Tulad din ng pagbenta sa regular groceries or sa shelves ay may price tag. So dapat ito rin ay naka-tamang presyo. Hindi puwede yung nakuwento ninyo na piso or P12345, ganyan. Hindi puwede yon. Dapat ‘yung actual price ang i-indicate doon,” paliwanag  ng kalihim. Pero ilang seller via online ang hindi nagsasabi ng presyo ng kanilang produkto at ipinapadala lang sa PM ang halaga kung may interesadong bumili. “Sa panahon ngayon, sana wala na ho munang mga magsasamantala lalo na sa consumers. Importante, magtulungan ho tayo sa panahon ngayon na may krisis tayo,” sabi ni Lopez. Ang mga konsumer na may reklamo sa kanilang nabiling produkto at maaaring itawag sa DTI hotline 1384.--FRJ, GMA News"
1,"Napalitan ng tuwa ang pangamba ng 85 tricycle driver sa Tondo, Maynila na ""sinita"" ng mga pulis dahil sa halip na tiketan sila dahil sa pamamasada, binigyan sila ng relief goods. Sa ulat ni Isa Avendaño-Umali ng Super Radyo dzBB nitong Miyerkules, sinabing pinangunahan ni MPD Station 2 commander Lt. Col. Magno Gallora ang ""pagsita"" sa mga tricycle driver sa Dagupan. PANOORIN: Hindi bababa sa 85 tricycle drivers ang nasita ng MPD station 2 ngayong Miyerkules. Sa tapat ng Dagupan PCP, pinahilera ang mga tsuper. Karamihan sa kanila, ang akala'y masesermunan sila. Yun pala, bibigyan sila ng relief goods. @dzbb pic.twitter.com/TweVgjhZJn  Pinahilera na may social distance ang mga driver at matapos na pagsabihan at ituro ang mga dapat nilang gawin kapag pinayagan nang mamasada, binigyan na sila ng relief packs at libreng face masks. Paalala ni Gallora, sa Lunes ay puwede nang pumasada ang mga tricycle pero dapat nilang sundin ang health protocols tulad ng pagsusuot ng face mask, isa lang ang pasahero kada biyahe, at dapat maglagay ng plastic divider at alcohol sa tricycle.--FRJ, GMA News"
1,"Inihayag ni Police Lieutenant General Guillermo Eleazar, commander ng Joint Task Force COVID Shield, na hindi pa rin pinapayagan ang magka-angkas sa motorsiklo kahit niluwagan na ang quarantine protocols sa Metro Manila. ""According po doon sa guidelines na ibinigay sa atin, ang Joint Task Force naman po ay nag-i-implement, sa ngayon po ay hindi pa..."" pahayag ni Eleazar sa Laging Handa press briefing nitong Biyernes. ""Una, violation talaga sa physical distancing at siguro po wine-weigh nila ang pros and cons at sa ngayon, hindi pa po puwede. Kahit pulis hindi po puwede ang angkasan..."" sabi pa ni Eleazar. Ipinagbawal ng pamahalaan ang magka-angkas sa motorsiklo mula nang magpatupad ng community quarantine para mabawasan ang hawahan sa COVID-19. Nitong Huwebes, inihayag ni Pangulong Rodrigo Duterte na isasailalim na sa mas maluwag na general community quarantine ang Metro Manila simula sa Hunyo 1, mula sa kasalukuyang modified enhanced community quarantine. Kaya naman inaasahan na madagdagan pa ang bilang ng mga manggagawa na papayagan nang pumasok sa kani-kanilang trabaho. Gayunman, pili pa rin at limitado ang biyahe ng mga pampublikong transportasyon. Si Ako Bicol party-list Representative Alfredo Garbin Jr., iminungkahi sa pamahalaan na payagan na ang magka-angkas sa motorsiklo sa mga lugar na nasa GCQ. Ayon sa kongresista, ""motorcycle is possibly the only mode of transportation for poor, low-income, and lower middle income segments of the population."" Kung papayagan, sinabi ni Garbin na dapat nakasuot ng helmet at face mask ang rider at ang kaniyang angkas. Nauna nang iminungkahi ni Cavite Governor Jonvic Remulla, na payagan ang mag-asawa na magka-angkas sa motorsiklo.--FRJ, GMA News"
1,"Inaantabayanan pa rin ng pamunuan ng Catholic Bishops Conference of the Philippines (CBCP) ang magiging desisyon ng Inter-Agency Task Force sa hiling ng simbahan kaugnay sa religious activities. Ito ay hinggil sa panuntunan ng IATF na limang tao lamang ang papayagang dumalo sa misa sa ilalim ng Modified Enhanced Community Quarantine (MECQ) at 10-katao sa mga lugar na nasa ilalim ng General Community Quarantine (GCQ). Ayon kay Novaliches Bishop Roberto Gaa, inatasan ni Davao Archbishop Romulo Valles si Pasig Bishop Mylo Hubert Vergara bilang kinatawan ng simbahan sa pulong kasama ang IATF. “Dahil siya ay nasa Davao (Archbishop Valles), inatasan nya si Bishop Mylo na makilahok sa meeting ng IATF para mai-present ano yung mga concerns. Tapos tingnan natin, aralin natin,” ayon kay Bishop Gaa sa programang Pastoral Visit on-the-air sa Radio Veritas. Ipatutupad sa Lunes, unang araw ng Hunyo, ang transition ng Metro Manila mula sa MECQ, patungong GCQ. Una na nang nadismaya si Manila Administrator Bishop Broderick sa lumabas na panuntunan na lima hanggang sa 10-katao lamang ang maaring makapasok sa mga parokya sa mga lugar na umiiral ang MECQ at GCQ o mas maluwag na panuntunan ng community quarantine. Palinawag ng Obispo, ito ay hindi ""practical"" lalo na sa malalaking simbahan. “Siguro, instead na magbigay ng fixed na number, magandang magbigay ng density. Parang ilan per square meter?,” dagdag pa ni Bishop Gaa bilang pagsang-ayon. Una na ring naglabas ng health protocol ang CBCP para sa mga mananampalataya kaugnay sa pagsisimula ng misa sa mga parokya. Inamin naman ni Bishop Gaa na hindi kasama sa panuntunan na naihanda ng simbahan ang usapin kaugnay sa contact tracing na malaki ang maitutulong para sa pagtukoy sa mga posibleng mahawa ng coronavirus. Una na ring inihayag ng IATF na pinag-aaralan ang mga naging suhestyon ng simbahan bagama’t hindi pa inaasahang mailalabas ang desisyon sa pagsisimula ng mas maluwag na panuntunan sa Lunes. —LBG, GMA News"
1,"Umaasa si Pangulong Rodrigo Duterte na kabilang ang China sa mga bansa na unang makagagawa ng bakunang panlaban sa coronavirus disease 2019 (COVID-19). ""I'm very sure that they will be the first, one of the countries that will be able to come up with the vaccine,"" sabi ni Duterte sa pakikipagpulong niya sa mga opisyal ng pamahalaan nitong Huwebes ng gabi. Ayon pa sa pangulo, hindi lang umano nagyayabang ang China tungkol sa ginagawang pagsasaliksik sa gamot laban sa virus na sinasabing nagmula sa Huwan CIty sa China rin. ""The target is September. I think China will be able to distribute, if I'm not mistaken, and the other countries are catching up. Everybody is at it and they are really tying their very best,"" dagdag pa ng pangulo. Sa naturang pulong, inanunsiyo ni Duterte na ilalagay na sa general community quarantine ang Metro Manila, mula sa kasalukuyang modified enhanced community quarantine simula sa Hunyo 1. READ: Duterte: Metro Manila, GCQ na simula sa Hunyo 1  Ang anunsiyo ay ginawa ni Duterte sa televised address ilang oras matapos na ibalita ng Department of Health na 15,588 na ang COVID-19 cases sa bansa matapos na makapagtala ng 539 na mga panibagong kaso. Ito ang pinakamataas na bilang ng mga bagong COVID-19 cases na naitala sa bansa sa loob ng isang araw. Pinakamarami nito (330 cases) ay nanggaling sa Metro Manila.—FRJ, GMA News"
1,"Simula sa Hunyo 1, isasailalim na sa mas maluwag na general community quarantine (GCQ) ang Metro Manila mula sa kasalukuyang modified enhanced community quarantine (MECQ). Idineklara ito ni Pangulong Rodrigo Duterte nitong Huwebes, bilang pagsunod sa rekomendasyon ng  Inter-Agency Task Force for the Management of Emerging Infectious Diseases (IATF-EID). Ito ay sakabila naman ng mga babala ng ilang eksperto na masyado pang maaga para isailalim sa GCQ ang Metro Manila at ilan pang lugar na ""high risk"" na mataas pa rin ang kaso ng COVID-19. READ: Higit 7k pang nagpositibo sa COVID-19, 'wala pa sa listahan ng COVID-19 cases ng bansa–UP study Ang anunsiyo ay ginawa ni Duterte sa televised address ilang oras matapos na ibalita ng Department of Health na 15,588 na ang COVID-19 cases sa bansa matapos na makapagtala ng 539 na mga panibagong kaso. Ito ang pinakamataas na bilang ng mga bagong COVID-19 cases na naitala sa bansa sa loob ng isang araw. Pinakamarami nito (330 cases) ay nanggaling sa Metro Manila. Umabot naman sa 3,598 pasyente ang gumaling, na nadagdagan ng 92; habang 17 naman ang nadagdag sa mga nasawi para sa kabuuang bilang na 921. Samantala, sinabi ni Duterte na mananatili ang Davao City sa GCQ. Gayundin ang Regions 2, 3, 4A, at mga lalawigan ng Pangasinan at Albay. Ang Cebu City ay nasa MECQ,  habang GCQ naman ang Iloilo City at Baguio City. Ang nalalabing bahagi ng bansa ay mananatili naman sa MGCQ. Sa ilalim ng GCQ, papayagan nang magbukas ang ilang negosyo at papayagan na rin ang pagpasok ng ilan pang manggagawa basta susunod sa itinakdang health protocols tulad ng social/physical distancing at pagsusuot ng face masks. Mananatili namang sarado pa ang ilang libangan tulad ng mga sinehan, pati ang mga gym at fitness studios, maging ang operasyon ng mga travel agency. Papahintulutan naman ang operasyon ng ilang pampublikong transportasyon pero limitado lang ang kapasidad upang maipatupad ang social distancing. Hindi pa rin papahintulutan ang mass gathering, kabila ang concerts, sporting events at iba pang entertainment activities, community assembly at non-essential work gatherings. Hindi rin hinihikayat ang religious gatherings pero dapat ay hanggang 10 katao lang. Papayagan naman ang mga outdoor non-contact sports at iba pang paraan ng pag-ehersisyo tulad ng paglalakad, jogging, running, biking, golf, swimming, tennis, badminton, equestrian at skateboarding basta nakasuot ng face masks at mayroong social distancing. Samantala, ang mga lugar na nakapailalim sa MGCQ ay papahintulutan na ang concert, movie screenings, sporting events at religious gatherings pero may mga kondisyon. Papayagan din na mag-operate sa kapasidad ng 50 porsiyento ng lugar ang mga barbershop, salons at iba pang personal care service establishments, maging ang dine-service sa mga kainan. Maaari ding mag-operate sa maximum 50% operational capacity ang iba pang establisimyento tulad ng gyms/fitness studios, travel agencies at tour operators. Una rito, nagpahayag ng pangamba ang mga mananaliksik ng University of the Philippines sa posibleng pagtaas ng COVID-19 cases sa Metro Manila at iba pang high risk areas kapag inilagay na ito sa GCQ. Batay daw kasi sa kanilang pag-aaral, nananatiling mataas ang bilang ng mga kasong nadadagdag sa Metro Manila sa bawat araw. Inirekomenda rin ng mga mananaliksik sa University of Santo Tomas,  panatilihin sa MECQ ang Metro Manila.--FRJ, GMA News"
1,"Inihayag ni Department of Education (DepEd) Secretary Leonor Briones na hindi niya papayagan ang face-to-face na klase ngayong school year dahil sa coronavirus disease 2019 (COVID-19). “I would like to emphasize: There is no conflict, there is no disagreement, there is no debate between the pronouncement of the president and of the department because they are exactly the same,” saad ni Briones sa public briefing nitong Huwebes. “We will not allow face to face na physical na…nagdidikitan ang mga bata. Hindi papayagan 'yan din ng DepEd,” patuloy niya. Una rito, sinabi ng isang opisyal ng DepEd nitong nakaraang linggo na ang face-to-face classes ay nakasalalay sa risk level ng mga lugar kung saan naroroon ang paaralan. Nitong Lunes naman, sinabi ni Pangulong Rodrigo Duterte na makabubuting ipagpaliban ang pagbubukas ng klase hanggang wala pang bakuna laban sa virus para hindi malagay sa panganib ang mga estudyante. Kinabukasan, nilinaw ni presidential spokesperson Harry Roque na ang face-to-face na pagtuturo umano ang tinututulan ni Duterte. “Ibig sabihin po niyan, habang wala pang bakuna at habang wala pa tayo sa new normal, ‘yung wala na pong community quarantine, hindi pa rin po tayo magkakaroon ng face-to-face classroom na mga klase,” ani Roque. Giit naman ni Briones, magpapatuloy ang edukasyon sa ibang pamamaraan sa harap ng nararanasan pa ring pandemya. Kabilang umano sa mga alternatibong pamamaraan ng pagtuturo ang blended learning o flexible learning, na puwedeng gamitan ang internet. Gumagawa na rin umano ang kagawaran ng self-learning modules na iimprenta at ipapamahagi sa mga walang gadget at internet connections. Nakikipag-ugnayan din umano ang DepEd sa mga service providers at communication experts, at maging sa Communications Operations Office (PCOO) para makamit ang media at digital platforms. Plano ng DepEd na simulan ang enrolment sa Hunyo, at sa Agosto 24 ang pagsisimula ng klase.—FRJ, GMA News"
1,"Nagpahayag ng agam-agam ang isang opisyal ng Catholic Bishops Conference of the Philippines sa panukalang ""virtual classes"" sa kakayahan ng naturang learning mode sa paghuhubog sa pakatao ng mga estudyante. Naniniwala si San Jose Nueva Ecija Bishop Roberto Mallari, na siya ring chairman ng CBCP-Episcopal Commission on Catholic Education, na marami ang maaaring gawin at matutuhan sa paggamit ng internet sa pag-aaral, ngunit binigyang-diin nito na mas nakatututlong sa paghuhubog ng pagkatao ang tradisyonal na pamamaraan ng pag-aaral. Ayon kay Mallari, mahalagang gamitin lalo sa kasalukuyang sitwasyon dulot ng COVID-19 pandemic, ang mga pamamaraan upang maipagpatuloy ang pag-aaral ng mga kabataan. ""We really have to make use of what we have. Although of course, despite the fact that with online classes we can do a lot, personal encounter with teachers and fellow students contribute a lot in the formation of the person and of the student,"" pahayag ni Mallari sa Radio Veritas. Sa isang pahayag ni Presidential Spokesperson Harry Roque, sinabi nitong sa posibleng pagbabalik ng klase sa Agosto maaaring gamitin na ang radyo, telebisyon at maging ang internet sa pagtuturo sa kabataan upang mapanatili ang physical distancing na isa sa mga pangunahing panuntunan sa pag-iwas sa coronavirus. Sa kabila nito may agam-agam pa rin si Bishop Mallari sa posibleng virtual classes sapagkat marami sa mga Filipino ang walang sapat na access sa internet paritkular sa mga liblib na kanayunan sa bansa tulad ng mga lumad. ""Online study will enable us to see that there is big digital divide; so many of our young students do not have any access to the social media especially those in the rural areas,"" dagdag ni Mallari. Samantala ayon naman kay Rev. Fr. Nolan Que, Trustee ng CEAP (Catholic Educators Association of the Philippines)- NCR, malaki ang magiging epekto ng hindi pagbubukas ng klase hindi lamang sa kabataan kundi maging sa mga guro at kawani ng eskwelahan na mawawalan ng kabuhayan. Sinabi ni Father Que na kung hindi pa handa ang isang institusyon na magbubukas para sa mga estudyante, suriin ang iba pang mga pamamaraan na maipaabot sa kabataan ang edukasyon na nararapat. —LBG, GMA News"
1,"Labing-apat na araw lang dapat manatili sa mga quarantine facility ang mga nag-uuwiang OFW bilang pag-iingat sa COVID-19. Pero dahil sa tagal ng pagsasailalim sa kanila sa COVID-19 test at paghihintay sa resulta, tumatagal sila at may inaabot ng higit isang buwan tulad ng isang buntis na galing Dubai. Sa ulat ni Athena Imperial sa GMA News ""24 Oras"" nitong Martes, sinabing sa isang hotel na ginawang quarantine facility sa Maynila inabot ng kaniyang kabuwanan ng pagbubuntis ang OFW na si Katherine Bartolome, na taga-San Pablo, Laguna. “Ang sabi sakin ng OB ko, due date ko is June 2. But since medyo malaki ‘yong baby ko, medyo mas mapapaaga pa raw ‘yong panganganak ko. Maybe, two weeks early,” sabi ni Bartolome. Ayon kay Bartolome, May 6 sila sinabihan ng Overseas Workers Welfare Administration na isasailalim sa swab test para sa COVID-19. “May 6, pinuntahan po kami ng Overseas Workers Welfare Administration (OWWA). Sinabihan po kami na isa-swab test kami. Dinala po kami sa Philippine Red Cross sa EDSA po. Sa pagkaka-inform po sa amin, 3 to 5 days lalabas na ‘yong resulta. Hanggang ngayon, wala pa rin po,” kuwento niya. Sinabi ni Bartolome na nais na niyang makauwi at naaksidente na siya sa pasilidad nang madulas sa banyo. “Right away, tinawagan ko ‘yong OWWA. Sabi noong midwife, okay lang naman daw kasi hindi naman… wala naman daw akong discharge, hindi ako dinugo. So parang hindi emergency kaya hindi ako madala sa ospital,” dagdag niya. Inirereklamo na ng ilang OFWs ang pagtagal nila sa mga quarantine facility. May ilang OFWs na rin ang tumatakas sa pasilidad. Ayon kay presidential spokesperson Harry Roque, aatasan ng Palasyo ang OWWA na magsagawa ng imbentaryo sa bilang ng mga OFW sa mga quarantine facility na naghihintay ng COVID-19 test at test results. “Hihingi tayo ng inbentaryo sa OWWA kung sinu-sino ‘yong mga naghihintay ng resulta, bakit ganoon katagal at bibigyan ko po kayo ng abiso kung ano sasabihin ng OWWA,” Presidential spokesperson Harry Roque said. Humingi naman ng pang-unawa si OWWA administrator Hans Leo Cacdac sa mga OFW na dagdagan ang pasensiya sa pagkakaantala ng proseso sa kanilang COVID-19 test at test result.--FRJ, GMA News"
1,"Isang buwan na ang nakararaan mula nang kagiliwan ng netizens si ""Cobibe,"" ang itlog na gagawin sanang balut pero nakalimutan ng may-ari na lutuin hanggang sa mapisa at maging sisiw. READ: Balut na nakalimutang lutuin, naging sisiw; pinangalanang 'Cobibe'  Sa ulat ni Oscar Oida sa GMA News ""24 Oras"" nitong Lunes, ipinakita ang hitsura ni Cobibe makaraang ang isang buwan at looking good bilang isang pet. Kuwento ni Maria Corina Venturanza, ang bumili sa itlog pa lang noon na si Cobibe, nakalimutan niyang lutuin ang kaniyang balut hanggang sa may madinig na lang siyang ingay na inakala niya noong una na bubuwit o maliit na daga. Nang hanapin ang pinagmumulan ng ingay, nakita niya ang itlog na gagawing balut na may butas na dahil nagsimula nang lumbas ang sisiw. Pero sa halip na ipamigay o itapos, nagpasya si Maria na alagaan ang sisiw. ""Buhay ito, alangang itapon mo, alangan namang pabayaan mo mamamatay. Since balak naming umuwi ng Mindoro, sabi namin after the lockdown iuuwi na lang namin sa farm,"" kuwento niya. Kaya ang dapat sanang balut na lalantakan, mula nang maging sisiw, inalagaan niya at binigyan ng maayos na pagkain, paliguan at pati matutulugan. Sabi ni Maria, ang paa niya ang paboritong puwesto ni Cobibe na higaan. Nagpapasalamat din si Maria sa pagdating ni Cobibe sa kaniyang buhay ngayong panahon ng pandemya dahil nagpapalakas ito ng kaniyang loob. ""Kung wala ito siguro... nakakapraning eh. Ang feeling ko everytime na lumabas ako parang nagkaroon na ako ng virus, nagkaroon ako...nagkakaroon ako ng anexiety. Pero once na kasama mo na ito, nawawala na yung anxiety mo,"" ayon kay Maria. --FRJ, GMA News"
1,"Timbog sa mga awtoridad ang isang barangay volunteer na ginagamit umano ang kaniyang frontliner ID upang makapagbenta ng iligal na droga sa lungsod ng Maynila. Sa impormasyong ibinigay ni Police Captain Philipp Ines, tagapagsalita ng Manila Police District Station 4, kinilala ang suspek bilang si Hajib Cayandatu, 24, isang tricycle driver na residente ng Quiapo. Brgy volunteer sa Quiapo, Maynila na ginagamit umano ang frontliner ID para malayang makapagbenta ng droga, arestado ng MPD station 4; P272K ng hinihinalang shabu, nasabat | via @JonathanAndal_ pic.twitter.com/E5H3odRaFF Naaresto siya ng mga awtoridad sa Barangay 445, Zone 44 sa Sampaloc nitong Martes. Base sa inisyal na imbestigasyon, nakatanggap ng impormasyon ang mga awtoridad tungkol umano sa talamak na bentahan ng shabu sa Sampaloc. Ginagamit umano ni Cayandatu ang kaniyang ID para malayang makapunta sa Sampaloc at magbenta ng iligal na droga, ayon sa pulisya. Sa isinagawang operasyon, nakuha sa suspek ang walong pakete na naglalaman ng hinihinalang shabu na nagkakahalaga ng P272,000, isang black pouch, at buy-bust money na P500. Sasampahan ang suspek ng kaso dahil umano sa paglabag ng Section 5 (Selling of Dangerous Drugs) at Section 11 (Possession of Dangerous Drugs), Art II ng Republic Act No. 9165. Nasa kustodiya ng MPD Station 4 ngayon si Cayandatu. --KBK, GMA News"
1," Arestado ang isang lalaki matapos umanong magpanggap na habal-habal rider at manghalay ng isang call center agent sa kabila ng ipinaiiral na enhanced community quarantine, ayon sa ulat ni Mai Bermudez sa Unang Balita nitong Biyernes. Ayon sa biktima, pauwi na siya sa inuupahang condominium unit sa Makati City nitong Martes ng gabi nang alukin siyang isakay ng suspek. Ilang checkpoint daw ang nalusutan nila hanggang sa makarating sa Sta. Cruz sa Maynila. Ayon naman kay Police Lieutenant Colonel Rey Magdaluyo, station commander ng Manila Police District Station 3, maaaring sa ""shortcuts"" dumaan ang suspek kaya nalusutan ang checkpoints. Sa isang motel daw dinala ng suspek ang biktima kung saan naganap ang panghahalay. Matapos ang panghahalay, hinatid ng suspek ang biktima sa Pasay City. Nakilala ang suspek nang maalala ng biktima ang pangalan nito na nakalagay sa kaniyang home quarantine pass: Mark Anthony S. Nati. Sa pamamagitan ng social media ay natunton ang suspek, na aminado sa kaniyang nagawa. ""Hinalay ko po, ano lang po ako sa pag-iisip,"" ani Nati, security guard sa isang bangko na nahaharap sa kasong rape. Iniimbestigahan din ng otoridad ang motel na pinagdalhan sa biktima dahil hindi raw dapat ito nago-operate dahil sa ECQ. --KBK, GMA News"
1,"Isang panukalang batas ang inihain sa Kamara de Representantes na naglalayong buwagin na ang umano'y ""walang silbing"" ahensiya na National Telecommunications Commission (NTC). Sa House Bill 6701, na inihain ni House Minority Leader Benny Abante Jr., nais nitong amyendahan ang Republic Act 7925, o ang Public Telecommunications Policy Act, para buwagin ang NTC at ilipat ang kapangyarihan nito sa Department of Information and Communications Technology (DICT). Kasamang ililipat sa DICT ang lahat ng ari-arian ng NTC. Sa kaniyang privilege speech nitong Miyerkules, sinabi ni Abante na matagal na niyang iniisip na buwagin ang isa umanong ""useless"" agency na NTC. ""Our NTC, supposedly in charge of regulating and promoting the telecommunications industry has turned out to be one of the most inept and useless agencies whose only relevance lies in being another model for sheer wastage of taxpayer money,"" anang mambabatas. ""Its failure all these years to invoke sanctions against the companies poorly serving the people’s telecommunications needs is a perfect reason to abolish it already,"" dagdag niya. Inihain ni Abante ang panukala isang araw matapos maglabas ng cease and desist order ang NTC para patigilin sa operasyon ang ABS-CBN matapos na hindi maipasa ng Kamara ang renewal ng kanilang prangkisa. Bago nito, inasahan ng mga mambabatas, kabilang si Speaker Alan Peter Cayetano, na magpapalabas ng provisional authority ang NTC para hindi magsara ang ABS-CBN habang nakabinbin sa Kamara ang usapin sa prangkisa ng network.--FRJ, GMA News"
1,"Nauwi sa barilan ang hindi pagtigil ng isang dating pulis na sakay ng kaniyang van at kasama pa ang anak sa isang checkpoint sa Quezon City. Nang maabutan ng mga awtoridad, natuklasan ang kahon-kahon na alak sa sasakyan. Ayon sa ulat ni Jun Veneracion sa GMA News “24 Oras” nitong Martes, sinabing hinabol ng mga pulis ang sasakyan ni Joselito delos Santos hanggang sa C-5 Road sa Pasig City matapos umanong hindi tumigil sa checkpoint sa Quezon City. “Pinapahinto ko, ayaw pa ring huminto so ang ginawa ko, pinalo ko ng stick ‘yong side mirror. Umilag na ako dahil alam kong sasagasaan na ako eh,” ayon kay Police Senior Master Sergeant Allan Relolano ng QCPD Station 12. Batay sa imbestigasyon ng Philippine National Police, inabutan ng nakamotorsiklong si Police Corporal Villamor Talosig, ang van pero binangga siya ng driver nito. “Natumba ang pulis. Before sa C5 area, before sa scene na ito (kung saan bumangga sa puno sa center island), after that hinabol ulit ng pulis,” ani Pasig City Police Chief Colonel Moises Villaseran. Natapos ang habulan nang sumampa sa center island ang van. Pero nang lapitan umano ni Talosig si delos Santos, nagpaputok umano ang suspek . Gumanti naman ng putok ang pulis at tinamaan ang suspek kaya nasugatan at dinala sa ospital. Dinala rin sa ospital si Talosig na nasaktan dahil sa pagkakatumba sa motorsiklo. Hindi natamaan sa palitan ng putok pero sugatan din ang anak ni delos Santos na si Jayson, na sakay din ng van. Nakita sa sasakyan ng suspek ang 30 kahon ng alak na ipinagbabawal sa ngayon dahil sa umiiral na liquor ban sa lungsod. Nakuha rin ang isang baril at mga bala na ginamit umano ni delos Santos sa pakikipagbarilan. Lumabas sa imbestigasyon na matagal nang natanggal sa serbisyo si delos Santos. Sinusubukan pang kunin ng GMA News ang panig niya at ng kaniyang anak.--Ma. Angelica Garcia/FRJ, GMA News"
1,"Hindi itinago ni Pasig City Mayor Vico Sotto ang kaniyang inis at galit sa isang dating PBA player dahil sa pagmumura umano sa mga tauhan niyang frontliner na namamahagi ng tulong pinansiyal sa mga nangangailangan. Sa Facebook live session nitong Martes, sinabi ni Sotto na posibleng naliitan ang dating manlalaro na nakatira sa Pasig Green Park Village, sa inihahatid na ayuda ng lungsod kaya nagalit. ""Kung naliliitan siya sa pinamimigay ng city ibig sabihin hindi niya kailangan 'yon,"" anang alkalde. ""Alam ko naman kung magkano suweldo niya dati. Hindi naman siya mahirap."" Nagpipigil si Sotto na banggitin ang pangalan ng basketbolista pero dati raw itong kasamahan sa team ng kaniyang bayaw na si Marc Pringis. Giit ng alkalde, nagpapakapagod ang kaniyang mga tauhan na magbahay-bahay ay nagtungo sa Green Park subdivision para magbigay ng tulong sa sinomang nangangailangan ng ayuda. ‘Yung sense of entitlement ng ibang tao, grabe talaga. Ito mga frontliners natin na nagpapagod, over beyond the call of duty tapos mumura-murahin ng taong ‘yon?,"" nais na pahayag ni Sotto. ""Sobra eh. 'Yung mga team leader natin pagod na pagod 'yan. Nagtratrabaho sila sa init ng araw,"" hinanakit pa niya. Ang ipinamamahaging ayuda ng Pasig ay para sa mga taong hindi nakasama sa social amelioration program na ibinigay ng pamahalaan dahil sa epektong dulot ng enhanced community quarantine na ipinatupad laban sa pagkalat ng coronavirus disease 2019 (COVID-19). — FRJ, GMA News"
1,"Nagpositibo sa COVID-19 ang 12 kawani ng Senado nang magsagawa ng rapid test ang kapulungan ilang oras bago magbukas ang sesyon ngayong Lunes. Ayon kay Senate President Vicente Sotto III, dalawa sa mga kawani ay tauhan ng mga senador, isa ang waiter, isa ang ""page' ng session hall,  at ang natitira ay mula sa Office of the Sergeant-at-Arms. ""Sent them already to hospitals with swab tests then quarantine,"" ayon kay Sotto. Nakatakdang magsimula ang sesyon ngayong hapon ng 3:00 p.m. — FRJ, GMA News"
1,"Sinita ng mga pulis nitong Sabado ang ilang lalaking lumabag sa enhanced community quarantine sa Caloocan City. Ayon sa ulat ni Jonathan Andal sa 24 Oras News Alert nitong Linggo, ang isa sa mga nahuli ay sumemplang pa sa motor dahil sa tangkang takasan ang mga pulis sa Barangay 158. “‘Di po siya huminto sa checkpoint namin, binalewala niya ‘yong checkpoint namin. Lalapitan na siya bigla niyang hinarurot ‘yong motor. Noong hinabol namin, dahil maraming humps doon, naaksidente siya,” pahayag ng arresting officer na si Police Corporal Jerry Salatamos. Aminado naman ang lalaki na nakainom siya pero hindi naman daw siya lasing. “Natakot ako dahil student lang ‘yong dala ko,” sabi ng suspek. Hindi kinulong ang lalaki pero binigyan ng ticket dahil sa paglabag sa curfew, hindi pagsusuot ng helmet, driving with student permit at paggamit ng hindi rehistradong motorsiklo. Samantala, ang dalawang lalaking nagpakilalang basurero, hinuli ng pulis dahil walang suot na face mask habang natutulog sa lansangan. “Mahirap naman pong matulog na may mask,” pahayag ng ng lalaki. Binigyan sila ng pulisya ng face mask, hindi na binigyan ng ticket at ipapaubaya na lang sa barangay angdalawa. —Ma. Angelica Garcia/LBG, GMA News"
1,"Dumadaing na ang ilang jeepney driver sa Maynila na kinakapos na sila sa panggastos sa kani-kanilang pamilya kaya nanawagan na sila sa pamahalaan na payagan na silang makabiyahe para makapaghanap-buhay. Sakaling payagan, tiniyak ni Rico Lapaz, presidente ng Paco Nagtahan Jeepney Drivers Association, na ipatutupad nila ang social distancing at mga safety measure para hindi maging dahilan ng pagkalat ng coronavirus disease 2019 (COVID-19). “Maglalagay din kami ng dibisyon para sa kapakanan ng pasahero at proteksyon ng mga driver namin para hindi naman sila mahawa ng sakit na COVID,” pahayag ni Lapaz sa Twitter post ni dzBB reporter Isa Umali nitong Biyernes. LUZON LOCKDOWN DAY 47: Ganito ang sitwasyon sa isang terminal ng mga jeepney sa Nagtahan sa Sta. Mesa, Maynila. Patuloy ang panawagan ng mga tsuper, na maayudahan sila ng pamahalaan. #BantayCOVID19 via @Isa_Umali pic.twitter.com/HIgK4nmmSU  Dahil sa enhanced community quarantine na tatagal pa ng dalawang linggo, maraming jeepney driver umano ang nanghihingi ng tulong para matustusan ang pangangailangan ng kanilang pamilya tulad ng pagkain. Kamakailan lang, naging viral ang isang post sa social media tungkol sa pamilya ng isang jeepney driver na napilitang sa sasakyan na tumira matapos silang paalisin sa inuupahang kuwarto dahil wala na silang pambayad sa upa. Nitong Huwebes, sinabi ni Interior Secretary Eduardo Año na papayagan nang bumiyahe ang ilang pampublikong sasakyan sa mga lugar na ibinaba sa general community quarantine (GCQ) mula sa dating ECQ. Pero kailangang magpatupad ng one-meter distancing sa kanilang mga pasahero para hindi maging magkakatabi. Gayunman, hindi pa rin papayagan ang mga jeepney na bumiyahe sa mga lugar na nasa GCQ dahil sa magkaharap umano ang mga pasahero nito. ""Makikita niyo 'yung configuration ng jeepney, magkakaharap 'yung tao diyan kapag lumabas 'yung isang pasahero diyan, mabubugahan niya 'yung dadaanan niya,"" paliwanag ni Año .—FRJ, GMA News"
1,"Hiniling ni Marikina Mayor Marcelino Teodoro na pakawalan ang 10 volunteer na inaresto ng mga pulis habang namamahagi umano ng relief goods. Pero sabi ng mga awtoridad, nagsasagawa raw ng ""lightning rally"" ang mga ito kaya hinuli. ""Nag-overreact ‘yung PNP (Philippine National Police) eh. Hindi dapat inaresto dahil wala namang ginagawang masama 'yung mga kababayan natin,” pahayag ni Teodoro. Ayon pa sa alkalde, ipinatutupad naman ng mga tao ang social distancing sa relief operation. Maaari din umanong napagkamalan ng mga pulis na nagdedemonstrasyon ang mga dinakip dahil sa hawak na placards para sa mass testing sa pamamagitan ng Marikina Molecular Diagnostic Laboratory. ""Maaaring may placards silang dala pero May 1 ngayon eh, bahagi ito ng pag-e-exercise nitong constitutional rights nila na freedom of expression,” ani Teodoro. “Pinapahayag lang nila ang pangangailangan para sa free mass testing. Dahil ‘yung mahihirap ito naman talaga ang hinihingi, eh, ‘yung libreng mass testing para sa ganun alam nila kung positive or negative sila sa COVID-19,” dagdag niya. Sinabi ni Teodoro na humingi sa kaniya ng pahintulot ang mga volunteer na magsagawa ng relief operation. “Sinasabihan ko ngayon ang ating kapulisan na wala silang kasong maaaring isampa dun sa mga taong ito,” anang alkalde. “'Yung mga taong naroroon ay nagpaalam naman sa atin para magbigay ng relief operation at bahagi ito ng relief at humanitarian aid na ibinibigay natin dun sa mga komunidad.” Sa hiwalay na post ni Karapatan secretary general Cristina Palabay, sinabi niya na 10 community volunteers, kabilang ang pitong jeepney driver, ang dinakip habang namamahagi ng food packs sa Barangay Industrial Valley Complex. Mahigit isang buwan na umanong ginagawa ng mga volunteer sa grupong CURE COVID Marikina, ang pamamahagi ng tulong sa mga nangangailangang residente ng lungsod. ""Instead of recognizing their efforts in reaching out to others in need, the police resorted to arresting them and charging them with fabricated cases,"" anang grupo. Kabilang umano sa mga inaresto ayon kay Gabriela secretary general Jang Hernandez, ay tatlong volunteer teachers. Sinabi naman ni Philippine National Police spokesman Police Brigadier General Bernard Banac, nagsasagawa umano ng ""lightning rally"" ang sampung inaresto. ""Sana nag-coordinate in advance with LGU para nasamahan sila ng mga taga-LGU. Malinaw naman ang mga pronouncements ng DILG on such relief activities,"" saad ni Banac sa GMA News Online. Pupunta naman umano sa Marikina si National Capital Region Police Office chief Police Major General Debold Sinas, para alamin ang sitwasyon kung dapat palayain ang mga inaresto.--FRJ, GMA News"
1,"Asahan ang mas mahabang pila sa pagsakay sa Light Rail Transit (LRT) at Metro Rail Transit (MRT) systems sa sandaling alisin na ang enhanced community quarantine sa Metro Manila dahil lilimitahan lang ang mga pasahero sa bawat bagon, ayon sa isang opisyal ng Department of Transportation. ""Ang MRT at LRT, ang maximum number of passengers per train set po is 160. That's about 20% po of total capacity,"" pahayag ni DOTr Undersecretary  Artemio Tuazon Jr. sa panayam sa ""Unang Hirit"" ng GMA Network nitong Biyernes. Bago mangyari ang coronavirus disease 2019 (COVID-19) pandemic, tinatayang nasa 500,00 ang sumasakay sa LRT1 sa bawat araw; 200,000 naman sa LRT2; habang 300,000 sa MRT. Dahil sa mataas na bilang ng mga kaso ng COVID-19, pinalawig hanggang sa Mayo 15 ang enhanced community quarantine sa Metro Manila. Papayagan naman ang mga bus at modernized jeepneys na bumiyahe sa mga lugar na nasa ilalim ng general community quarantine simula sa Mayo 1. ""Kapag hindi pa rin po kakayanin 'yung numero at dami ng ating mananakay sa dalawang ito, papayagan na rin pong mag-operate 'yung mga ordinary jeeps natin, after that 'yung mga TNVS at mga taxi. Sa mga areas po na papayagan ng LGU, papayagan din po ang mga tricycle,"" ayon kay Tuazon. ""Pero lahat po ito ay dapat sumunod sa social distancing,"" dagdag niya. Hanggang 50 porsiyentong kapasidad lang umano papayagan sa operasyon ng mga naturang transportasyon. — FRJ, GMA News"
1,"Para matiyak na hindi sila papasada habang umiiral ang enhanced community quarantine at makakuha ng food packs, mistulang ""isinasangla"" ng mga pedicab driver ang upuan ng kanilang mga padyak sa isang barangay sa Caloocan City. Sa ulat ni Mark Salazar sa GMA News ""24 Oras"" nitong Martes, sinabing naging kapansin-pansin ang mga nakaparadang pedicab sa Barangay 28 na walang mga upuan. Inilalagay daw muna sa barangay hall ang mga upuan para masigurong hindi papasada ang mga nabibigyan ng ayuda at nang hindi nila labagin ang ECQ. ""Para talaga mapuwersa sila na huminto na sa pagbibiyahe...'Yung food packs [ang kapalit],"" ayon kay barangay chairman Edgar Galgana, na nagsabing naglalaman ng limang kilos bigas, limang canned goods, at mga noodles ang kanilang food packs. Hindi naman nabanggit kung ilang beses ibinibigay ang naturang food packs. Maliban daw sa mga colorum, tinatayang nasa 1,033 ang pedicab drivers sa Barangay 28. Umaapela naman ang mga driver na mapayagan sana silang pumasada kapag natapos na ang ECQ sa May 15. Pero ayon kay Galgana, sakaling payagan nang bumiyahe ang mga pedicab ay kinakailangang magpatupad sila ng istriktong regulasyon para sa social distancing. ""Siguro kung ibabalik, magkaroon talaga ng panuntunan o regulasyon,  'yung pagsunod ng Pilipino sa social distancing,"" anang punong barangay. '""Dyan kasi kami hirap na hirap at siguro nako-consider din ng gobyerno 'yon; na bago ibalik talagang maghigpit. Katulad ng mga pedicab drivers isa na lang ang isakay,"" dagdag niya. Alam naman daw ni Galgana na mahalaga ang pamamasada at marami rin umanong essential workers ang hindi makapasok dahil sa kakulangan sa transportasyon.--Joahna Lei Casilao/FRJ, GMA News"
1,"Patay ang magbiyenan matapos pagbabarilin sa kanilang bahay sa Barangay Commonwealth sa Quezon City gabi ng Miyerkules. Ang lugar na pinangyarihan ng krimen, ilang metro lang ang layo sa isang quarantine control point. Sa ulat ni James Agustin sa GMA News’ “24 Oras” nitong Huwebes, kinilala ang mga biktima na sina Mel Banzuelo, at ang nadamay niyang biyenan na si Jelita Jaquin. Batay sa imbestigasyon ng pulisya, papasok na sa kanilang bahay si Banzuelo nang makita ng kaniyang anak ang nakasunod na lalaki na nagkasa ng baril. Sinubukang awatin ng anak ang gunman ngunit nakapasok pa rin ang salarin sa loob ng bahay at pinaputukan si Banzuelo. Tinamaan din ng bala ang kaniyang biyenan na si Jaquin. “Noong pagtutok, hinawi noong anak niya pero tinamaan pa rin ‘yong tatay niya pero nakapasok sa bahay. Pagpasok sa bahay, sinundan siya noong suspek, pinagbabaril. Noong pagbaril sa kaniya, nandoon ‘yong biyenan niya, tinamaan din,” ani Police Senior Master Sergeant Jun Abogado. Bukod sa gunman, pinaghahanap na rin ng pulisya ang dalawang nagsilbing lookout sa krimen. Ayon sa saksi, malalaki ang katawan at nasa 5’7” hanggang 5’9” ang taas ng mga suspek. Bukod sa pagtukoy sa motibo sa krimen at pagkakakilanlan ng mga salarin, iniimbestigahan din ng mga awtoridad kung paano nakalusot ang mga suspek gayong may mga nagbabantay umano sa quarantine control point na ilang metro lang ang layo sa bahay ng mga biktima. --Ma. Angelica Garcia/FRJ, GMA News"
1," Kinakailangan pang mangulit ng isang doktor sa kaniyang mga kakilala sa iba’t ibang ahensya ng pamahalaan para lang malaman ang resulta ng kaniyang COVID-19 test. Ayon sa ulat ni Katrina Son sa Unang Balita nitong Lunes, nakaramdam ng mga sintomas si Dr. Joey Hernandez noong March 16 kaya nagpa-test siya para sa COVID-19 sa isang pagamutan. ""Nagkaroon ako ng high-grade fever, so 40.5 (°C) ‘yung aking temperature. Hirap at mabilis ‘yung paghinga ko to the point na parang umuungol. Tapos headache, sore throat, body weakness,” sabi niya. Sa kabila ng mga sintomas, pinauwi daw si Hernandez sa bahay at sinabihan na ang resulta ay lalabas sa susunod na tatlong araw. Kung magpositibo, tatawagan daw siya ng ospital at susunduin daw siya ng ambulansya mula sa kanyang condo hanggang sa pagamutan. Lumipas ang isang linggo, wala pa rin siyang natatanggap na tawag. Kaya naman tumawag na siya sa Department of Health (DOH). Ngunit sinabihan siya na sa Research Institute for Tropical Medicine (RITM) tumawag para malaman ang kanyang resulta. Ayon naman daw sa RITM, sa ospital daw siya dapat magtanong. Dito na nagsimula na tumawag si Hernandez sa kanyang mga kakilala sa iba’t ibang ahensya. Matapos ang halos dalawang linggo, kung kailan wala na siyang nararamdaman na sintomas, nakumpirma niya na nagpositibo na pala siya sa COVID-19. Ayon sa DOH, ang ospital ang dapat magsabi ng resulta ng COVID-19 test sa pasyente. Dahil dito, nanawagan naman si Hernandez na sana lahat ay matulungan sa ganitong sitwasyon. --Joviland Rita/KBK, GMA News"
1,"Sa harap ng pagsubok na kinakaharap ng ekonomiya ng bansa dahil sa krisis na dulot ng COVID-19, nagbitiw sa puwesto si Socioeconomic Planning Secretary Ernesto Pernia. “After reflection during Holy Week, and consultations with my family and close colleagues, I have decided to resign from my post as Secretary of Socioeconomic Planning,” saad sa pahayag nitong Biyernes ni Pernia, pinuno ng National Economic and Development Authority (NEDA). Ayon kay Pernia, bahagi ng desisyon niyang magbitiw ay personal na dahilan at pagkakaiba umano ng pananaw niya sa ilang kapwa miyembro ng Gabinete ni Pangulong Rodrigo Duterte. “I would like to thank the President for appointing me to the position. It has been an honor and privilege to have served the country under his administration for the past nearly four years,” ayon kay Pernia. Dagdag niya, “I leave NEDA knowing that we have initiated and implemented meaningful changes that will help the country overcome these challenging times and on to a higher growth trajectory.” Sinabi naman ni Executive Secretary Salvador Medialdea na tinanggap na ng pangulo ang pagbibitiw ni Pernia at itinalagang acting secretary ng NEDA si Finance Undersecretary Karl Kendrick Chua. Una rito, inaasahan ng NEDA na aabot sa P428.7 bilyon hanggang P1.355 trilyon ang mawawalang kita sa bansa dulot ng krisis; na katumbas ng 2.1% hanggang 6.6% ng gross domestic product ng bansa, at pagkaapekto sa 116,000 hanggang 1.8 milyong trabaho. --FRJ, GMA News"
1,"Nasawi ang isang frontliner na babaeng doktor matapos siyang mabangga ng isang trak habang nagbibisikleta sa Pandacan, Maynila. Kinilala ang biktima na si Dr. Ma. Teresa Dajao y Ballat, 54, may asawa, nakatira sa may Saint Louie Compound, Balagtas, Pandacan, Maynila, ayon sa ulat ng Manila Police District. Nangyari ang insidente sa President Quirino Avenue kanto ng West Zamora 4:20 hapon ng Miyerkules. Parehong binabaybay ng biktima at isang trak ang northbound lane ng Pres. Quirino Avenue. Pagdating ng biktima at ng trak sa kanto ng West Zamora Street, tumama na ang harap ng trak sa likuran ng bisikleta ng biktima. Dahil sa lakas ng pagkabangga, bumulagta ang biktima sa kalsada at nagtamo ng sugat sa iba’t ibang parte ng katawan. Kinilala ang suspek na si Jeffrey Macayon, 36 anyos, may asawa, at nakatira sa Sampalucan, Nueva Ecija. Naisugod pa sa Ospital ng Maynila ang biktima pero kalaunan ay nasawi rin, ayon sa kaniyang mga kaanak. Dinala ni Patrolman Ian Mark Benson Rance Male ng Manila District Traffic Enforcement Unit (MDTEU)  ang suspek sa mga awtoridad bandang 7:30 ng gabi din ng Miyerkules. Mahaharap ang suspek sa kasong reckless imprudence resulting in homicide. Pinagluluksa ng Lungsod ng Maynila sa pagpanaw ni Dajao na medical officer IV ng Manila Health Department. “The City of Manila mourns the passing of Dra. Dajao and deeply values her significant contributions in providing the highest standard of health care for Manileños,” pahayag ng Manila Public Information Office.—AOL, GMA News "
1," Nagmistulang mga bida ng sikat na Spanish series na ""Money Heist"" ang ilang medical technologists dahil sa kanilang mga pulang personal protective equipment (PPE). Gayunman, wala sila sa bangko para magnakaw, kundi nasa Medical Center Manila para magsilbing frontliner laban sa COVID-19, ayon sa ulat ng Unang Balita nitong Huwebes. Hango ang kanilang PPE sa jumpuit ng mga bida ng Money Heist. Sinabi ng uploader na si Boylyn Cezar na donasyon mula sa Bangko Central ng Pilipinas ang Money-Heist themed PPE. Pinusuan ito ng maraming netizens at pinasalamatan din sila ang  matatapang na frontliners. —Jamil Santos/LBG, GMANews"
1,"Patay ang isang lalaki matapos siyang barilin ng hindi pa nakikilalang salarin sa Barangay E. Rodriguez, Cubao, Quezon City nitong Miyerkules. Sa ulat ng pulisya, kinilala ang biktima na si Jerry Peralta y Cruz, 48-anyos, taga-Ortigas Ave., Greenhills, San Juan City. Nangyari ang insidente bandang 1:40 p.m. nitong Miyerkoles, habang naglalakad ang biktima pa-northbound ng nasabing lugar. Ayon sa isang tindero sa tapat ng Five Star Bus Terminal at saksi sa krimen, bigla na lang daw binaril ang biktima ng salaring sakay  ng motorsiklo. Hindi nakita ang mukha nito dahil nakasuot daw ng full protective helmet, jacket at maong pants. Matapos ang pamamaril, bumiyahe pa-EDSA northbound ang salarin. Nangyari ang krimen habang may umiiral ang enhanced community quarantine sa Luzon bunga ng banta ng COVID-19 pandemic. Dahil dito, tigil sa pagbiyahe ang mga pampublikong transportasyon.-- Jamil Santos/FRJ, GMA News"
1,"Para makaiwas sa diskriminasyon at masiguro ang kaligtasan ng kanilang mga pamilya, pinipili ng ilang medical workers ng East Avenue Medical Center na sa pagamutan na manatili kahit pa sa mga upuan o sahig na lang sila matulog. Sa ulat ng GMA News ""24 Oras,"" sinabing mahigit sa 100 na doktor, nurses, paramedical at administrative group na kinabibilangan ng mga janitor ang natutulog sa EAMC sa halos isang buwan. Dahil sa kakulangan ng higaan, sa sahig na nilagyan ng karton at mga upuan na lang sila natutulog. ""Ngayon ay nangangailangan kami ng mga folding bed o 'yung tinatawag na bonbon beds para magamit din nila. Ito ay pinagsisikapan naming ma-procure para maging kumportable 'yung stay nila dito sa amin,"" panawagan ni Dr. Alfonso Nunez, OIC at chief ng EAMC. Ang naturang kahilingan, tinugunan kaagad ng GMA Kapuso Foundation (GMAKF). ""Gagawa kami ng paraan dahil ang East Avenue Medical Center ay talagang isa sa mga ospital na talagang tinutulungan namin,"" sinabi ng GMA Kapuso Foundation Executive Vice President at Chief Operating Officer Rikki Escudero-Catibog. Nitong Lunes, katulong ang AFP Joint Task Force-NCR, hinatid ng GMAKF ang 130 brand new folding beds, 130 kumot, 200 washable PPEs, 200 piraso ng germicidal na sabon at 744 piraso ng 1.5 liter ng tubig sa mga bayaning health worker ng EAMC. “Nagpapasalamat kami nang lubusan sa GMA Kapuso Foundation at ang mga donors nito at nawa sila ay lalong palawigin ang kanilang mga ginagawa,” sabi ni Dr. Nuñez. Nananawagan pa rin ang GMAKF sa mga gustong tumulong na maaari pa silang mag-donate. Bisitahin lamang ang gmanetwork.com/kapusofoundation/donate. Puwede ring mag-donate sa pamamagitan ng pagbili ng GMA Kapuso Foundation voucher sa Shopee. Bayani mang maituturing, hindi pa rin nakaiiwas sa diskriminasyon ang mga health worker sa gitna ng COVID-19 pandemic kaya hindi na sila nakakauwi ng bahay. Kamakailan lamang, isang health worker sa Sultan Kudarat ang sinabuyan ng bleach sa mukha.--Jamil Santos/FRJ, GMA News"
1,"Mula sa sampu, dumoble na ang kaso ng coronavirus disease 2019 (COVID-19) sa Pilipinas, ayon sa Department of Health nitong Lunes. Sa press briefing, sinabi ni Assistant Secretary Maria Rosario Vergeire na 10 ang nadagdag sa mga nahawahan ng virus mula sa resulta ng samples na nakuha sa mga pasyente mula Marso 6 hanggang 8. Sa pulong balitaan sa Palasyo nitong Lunes ng gabi, sinabi ni Pangulong Rodrigo Duterte na nadagdagan pa ng apat ang mga positibo sa virus para sa kabuuang bilang na 24 na kaso. Ayon kay Vergeire, nagsasagawa na rin ng contact tracing ang mga awtoridad sa mga nakasalamuha ng mga bagong kompirmadong kaso ng COVID-9. “Rest assured that the Department of Health (DOH) is maximizing all channels... to immediately identify and isolate, if needed, those who had contact with confirmed cases,” sabi ni DOH Secretary Francisco Duque III sa isang pahayag. Paliwanag ni Vergeire, ang biglang pagdami ng kaso ng virus ay bunga ng mas pinahusay na surveillance system. Ang apat na COVID-19 cases na iniulat nitong Linggo ng gabi ay nasa maayos umanong kondisyon sa iba't ibang ospital sa Metro Manila. Ayon sa DOH Epidemiology Bureau, natunton na ang 468 katao na nakasalamuha ng nina ""patients 4 to 10."" Sa naturang bilang, 113 sa kanila ang nasuri na. Isinailalim ang 107 sa kanila sa home quarantine, habang anim naman ang minomonitor o persons under investigation. Sa ngayon, sinabi ng opisyal na nasa 2,000 lang ang stock na test kits ng DOH, at inaasang magbibigay ang World Health Organization ng karagdagang 1,000 kits ngayong linggo. Mga pasyente Sa halip na pangalan, case number ang paraan upang matukoy ang isang pasyenteng positibo ng virus. Si Case 7, ay isang foreign national na nasa Makati Medical Center. Nakatira naman si Case 8 sa Pasig City, at nakaratay sa St. Luke’s Medical Center - Global City. Nasa The Medical City sa Pasig naman ang 86-anyos na Amerikano na si Case 9, na residente sa Marikina City. Ayon kay Marikina Mayor Marcelino Teodoro, apat sa mga nakasalamuha ni Case 9 ang nagpapakita ng sintomas ng COVID-19. Taga-Quezon City naman si Case 10 at nakaratay sa St. Luke’s Medical Center - Quezon City. Lalaking edad 72 naman si Case 11 na walang travel history at nakaratay sa The Medical City. Lalaki rin si Case 12 na 56-anyos na sinabing bumiyahe sa United Arab Emirates. Nakaratay siya sa Makati Medical Center. Bumiyahe naman sa Australia ang 34-anyos na si Case 13, at nasa Makati Medical Center. Nasa Makati Medical Center din si Case 14 na 46-anyos at walang travel history. Lalaki rin at edad 24 si Case 15. Hindi pa bakit kung bumiyahe siya sa ibang bansa pero nakaratay din siya sa Makati Medical Center. Nasa UniHealth Parañaque Hospital naman si Case 16, 70-anyos. Nakaratay din si UniHealth Parañaque Hospital si Case 17, 69-anyos na Pinay. May travel history naman sa Taiwan si Case 18, 41-anyos na lalaki. Nasa Tricity Medical Center siya. Nasa Tricity Medical Center din si Case 19, 46-anyos na babae. Bumiyahe naman sa Japan si Case 20, 48-anyos na lalaki at nasa Research Institute for Tropical Medicine.--FRJ, GMA News"
1,"Kulungan ang bagsak ng dalawang lalaking snatcher matapos habulin ng biktima ang kanilang motorsiklo hanggang sa mahuli sila sa Malate, Maynila. Sa ulat ni Darlene Cay sa GMA News ""Unang Balita,"" makikita sa CCTV na naglalakad ang lalaking biktima sa Dagonoy Street bandang 9 p.m. nitong Miyerkoles nang dumaan ang riding-in-tandem at hablutin ang kaniyang cellphone. Pero sa halip na tumigil, mabilis na tumakbo ang biktima at hinabol ang mga suspek hanggang sa makarating sila sa Taft Avenue. Napagitnaan ng dalawang kotse ang motorsiklo kaya tumumba ang mga suspek at inabutan sila ng biktima. Agad na tumakbo ang rider samantalang pinagsusuntok ng angkas na suspek ang biktima. ""Hinabol ko po sila pagkatapos nu'n pero tumakbo na po siya papunta doon sa may La Salle. Tapos 'yung isa niya namang kasama nahuli po siya doon,"" anang biktima. Sa kabutihang palad, walang patalim o armas ang mga suspek. ""Noong time po na 'yun hindi ko siya naiisip eh. Tapos noong sinusuntok na po nila ako naisip ko na 'Oo nga delikado pala.' Pero buti na lang wala,"" saad ng biktima. Nagpasalamat din ang biktima na may ibang tao sa lugar na tumulong sa kaniya sa paghabol sa mga salarin. Kinilala ang mga suspek na sina Walter Nablo at Kirk Rommel Castro, parehong 20-anyos, na hindi na tumanggi sa krimen. ""Pangalawa po,"" sagot ni Castro kung ilang beses na nilang ginawa ang pagnanakaw. ""Pangangailangan lang po. Nagkasakit lang po,"" sabi naman ni Nablo. Nabawi ang cellphone ng biktima, na nagkakahalagang nasa P50,000. Pumutok ang labi ng biktima dahil sa panununtok ng suspek. ""Hindi pa actually nagsi-sink in sa akin na nangyari siya, hindi naman ako natatakot pa. Medyo galit lang kasi nga muntik na nilang makuha 'yung phone tapos nasuntok pa ako tapos naging loose 'yung ngipin ko so ipapaayos ko pa,"" sabi ng biktima. Paalala ng pulisya, peligroso ang ginawang panlalaban ng biktima. ""Delikado nga kasi talaga naman 'yung ating mga snatcher suwerte lang at ito walang weapon na ginagamit o dala silang baril at that time. 'Pag gabi na maging maingat,"" sabi ni Police Lieutenant Colonel Samuel Pabonita, commander, Malate Police Station. —Jamil Santos/LDF, GMA News"
1," Dalawa ang patay habang 15 ang sugatan matapos sumalpok ang isang jeep sa dump truck sa Marcos Highway, ayon sa ulat ni Bam Alegre sa Unang Balita nitong Huwebes. Nayupi ang harapan ng jeep matapos sumalpok sa likuran ng isang nakahintong dump truck  bago maghatinggabi nitong Miyerkoles. Dalawa ang nasawi habang hindi bababa sa 15 ang sugatan. Marami sa kanila ang isinugod sa ospital habang ang iba naman binigyan ng paunang lunas on the spot. Sugatan din ang driver ng jeep na si Jay-R Gangan na sinubukan pang tumakas sa aksidente pero  nahabol siya ng mga tanod. Aniya, umiwas lang siya sa kotse na nasa gilid ng nakaparadang truck. Depensa naman ng truck driver na si Crisanto Fajanilan, may road emergency siya kaya napahinto sa kalsada. Nasa kustodiya ngayon ng pulisya ang parehong driver habang inaaalam ang pananagutan nila sa aksidente. —KBK, GMA News"
1," Arestado ang isang negosyante dahil sa reklamong sextortion na isinampa ng nakarelasyon niyang may asawa, ayon sa eksklusibong ulat ng Unang Balita nitong Miyerkoles. Nakikipaghiwalay na raw ang business partner at naka-relasyon ni Carlo Trinidad, pero nagbanta ang salarin na ilalabas ang hawak niyang maseselang video at litrato kapag tuluyan itong nakipaghiwalay. Hiningi pa ng suspek na ibalik ng complainant ang kanyang mga iniregalong gadget o kaya bayaran na lang ito. Nahaharap ang suspek sa reklamong robbery extortion, violence against women, at grave threats. Itinanggi ng suspek ang mga paratang. —KBK, GMA News"
1,"Isang lalaki ang namaril ng isang security guard at nang-hostage ng ilang empleyado sa isang mall sa Greenhills, San Juan nitong Lunes. Ang suspek, isang security guard din na sinibak daw sa trabaho. Ayon kay San Juan City Mayor Francis Zamora ,  ilang katao ang hostage ngayon ng suspek. Isang security guard din ang sugatan matapos barilin ng suspek. “Safe naman sila. Mayroon tayong konting communication pero ‘yun lang puwede ko sabihin,” ayon sa alkalde patungkol sa kalagayan ng mga hostage. Sinabi ni Zamora na hinihingi umano ng suspek na makipag-usap sa ibang security guard at miyembro ng media. “Masama ang kaniyang loob sapagkat siya’y tinanggal bilang guwardiya,"" anang alkalde. ""Una, hinihikayat niya ‘yung ibang guwardiya na sumama sa kaniya ngunit walang sumama,” dagdag nito. Sa isang pahayag ng Greenhills Center Management,  kinumpirma nila na dating security guard ang nang-hostage sa ilan nilang empleyado. Dinala naman sa ospital ang nasugatang security. ""Our priority right now is to ensure the safety of the employees, and of the public,"" dagdag nila sa pahayag. Sinabi naman ni Zamora na hindi pa niya batid ang dahilan kung bakit inalis sa trabaho ang suspek. May negosyador na umanong namamahala sa sitwasyon.—FRJ, GMA News"
1,"Pasado alas kuwatro ng madaling araw ng Linggo nang simulan ng Bureau of Fire Protection-National Capital Region (BFP-NCR) ang Fire Prevention Month kick-off ceremony sa Pasay City. Ang tema ng Fire Prevention Month sa taong ito ay “Matuto ka, sunog iwasan na”. Kasama sa ceremony ang mga fire volunteers at iba pang mga kasapi ng pribadong sektor na sumusuporta sa kampanya ng BFP. Ayon kay BFP-NCR Regional Director Fire Chief Superintendent Wilberto Rico Neil Kwan Tiu, nais nilang matuto ang komunidad ng fire safety at disiplina upang maiwasan ang sunog. At dahil inirekomenda ng Department of Health ang pagpapaliban sa mga mass assembly, parada ng mga fire engine sa kahabaan ng EDSA mula Pasay City hanggang Quezon City ang kanilang ginawa para maiparating sa publiko na sapat ang kakayanan ng BFP-NCR para tugunan ang pangangailangan ng komunidad lalo na sa sunog. Pero kahit pa aniya gaano karami o kaganda ang mga kagamitan ng BFP, mas mahalaga pa rin na marunong ang mga residente at komunidad pagdating sa fire safety. Sa mga nakalipas na taon daw kasi, puro human negligence ang dahilan ng sunog. 242 fire trucks of BFP-NCR and fire volunteers paraded from Pasay and Q.C as part of the fire prevention month kick-off ceremony. #BFPNCR #FirePreventionMonth pic.twitter.com/IMORafxuFL  Binigyang diin din ni Kwan Tiu na hindi lang dapat sa buwan ng Marso pinag-uukulan ng pansin ang fire prevention kundi araw-araw. Ipinagmalaki naman ni Kwan Tiu na kumpara noong nakaraang taon sa kaparehong buwan, mas mababa ang naitalang sunog sa NCR nitong taon. Gayunman, hindi pa rin daw dapat magpakampante. Sa tala ng BFP-NCR, 65 ang naitalang structural fires noong Enero ng taong ito. Mas mababa ito kumpara sa 180 structural fire noong January 2019. Samantala, 55 structural fires naman ang naitala noong Pebrero 2020 na mas mababa kumpara sa 156 structural fires noong Pebrero 2019. Nais din ng BFP-NCR na mabasag ang Guinness World Record sa largest parade of fire engines na hawak ng Atoka Fire Department sa Atoka, Oklahoma, USA, na nakapagparada ng 220 fire engines. Mas mataas naman ang naiparada ng BFP-NCR na 242 fire engines nitong Linggo. —KG, GMA News"
1,"Kahit nakakulimbat na ng anim na cellphone, tuloy pa rin sana sa panghahablot ang dalawang snatcher na sakay ng motorsiklo sa Maynila. Pera sa ikapito nilang bibiktimahin, doble kamalasan ang inabot nila. Sa ulat ni Emil Sumangil sa GMA News ""24 Oras"" nitong Biyernes, sinabing hahablutin sana ng riding in tandem snatcher ang cellphone ng isang dayuhan na naglalakad sa bangketa sa barangay 719 , zone 78  sa Maynila. Pero bukod sa nabigo silang mahablot ang cellphone ng dayuhan, nalaglag pa ng mga snatcher ang isang supot na naglalaman ng anim na cellphone na naagaw nila sa iba pang naunang mga biktima. Pinulot naman ng dayuhan ang supot sabay takbo. Hinabol pa siya ng mga snatcher pero umiwas at tuluyang tumakas nang magawi na ang dayuhan sa maliwanag na lugar at maraming tao. ""Nung tinangkang hablutin sa kaniya [ang cellphone], medyo mahigpit ang pagkakahawak niya, hindi nakuha sa kanya ang cellphone. Sa pangyayari na 'yon saka nahulog ang dalang cellphone ng mga suspek,"" ayon kay Gary Eresmas, barangay clerk. Ang dayuhan,  lumapit sa guwardiya ng isang condominium at nagsumbong. Dito na dumating ang mga ipinatawag na respondeng mga taga-barangay at pulisya. Nang tingnan ang laman ng supot, nakita ang anim na mamahaling cellphone sa pulisya. Kinalaunan, nagtungo naman sa himpilan ng pulisya ang mga may-ari ng ilan sa mga cellphone na narekober. Lahat sila, nahablutan daw ng riding in tandem snatcher. Naglatag na ng operasyon ang Manila Police District para masakote ang mga kawatan. --FRJ, GMA News"
1,"Tatlong lalaki na galing sa Japan at naka-quarantine ngayon sa New Clark City sa Capas, Tarlac ang dinala sa ospital matapos silang makitaan ng sintomas ng coronavirus disease 2019 (COVID-19), ayon sa isang opisyal ng Department of Health nitong Huwebes. Sa panayam ng Super Radyo dzBB, sinabi ni Health Assistant Secretary Maria Rosario Vergeire, nagkaroon ng sore throat ang dalawa at may ubo naman ang isa pa. “‘Yong dalawa pong repatriate nakaramdam sila ng sore throat, ‘yong isa naman po nakaramdam ng non-productive cough kaya po sila ay minabuti na dalhin na lang po doon sa ating ospital,” sabi ni Vergeire. Ang tatlo ay kabilang sa 445 Pinoy na sakay ng Diamond Princess cruise ship sa Japan, na nakabalik ng Pilipinas nitong Martes ng gabi. Una rito, sinabi ng DOH na 440 sa kanila ay crew members ng Diamond Princess at lima ang turista. Isinailalim sa quarantine ang buong barko noong Pebrero 3 sa Japan matapos na may pasaherong magpositibo sa COVID-19. Nang makompleto ang quarantine period, umabot sa 700 na sakay nito ang nagpositibo sa virus, kabilang ang 80 Pinoy na pawang dinala sa ospital sa Japan. Ang mga Pinoy na hindi naman kinakitaan ng sintomas, pinayagan nang makauwi ng Pilipinas pero muling isinailalim sa quarantine sa Tarlac.--FRJ, GMA News"
1,"Patay ang isang mekaniko nang pagbabarilin sa loob ng shop na kaniyang pinagtatrabahuhan sa Quezon City. Iniulat ni James Agustin sa Unang Balita nitong Huwebes na nangayari ang pamamaril sa Barangay Pasong Tamo. Suspetsa ng mga kamag-anak ng biktimang si Reymart Bucad, 21, maaaring may kinalaman sa karera sa motorsiklo ang motibo sa krimen. Sa inisyal na impormasyong nakalap ng mga pulis mula sa mga kamag-anak ni Bucad, mahilig itong mangarera ng motorsiklo, at noong nakaraang Miyerkules, nag-upload pa ito ng video sa kaniyang social media account, kung saan kasama siya sa karera sa Commonwealth Avenue. Pero, yun na lang pala umano ang huli niyang pangangarera. Ayon sa mga residente sa lugar, tatlong putok ng baril ang narinig nila. Isinalaysay ng barangay administrator na si Mark Jalandoni, “May huminto po tapos pumasok akala nila magpapagawa ng motor. Tapos sinabi umano ng biktima ‘o, pare’ tapos ayon bumunot at binaril ng isa sa mga magkaangkas sa motorsiklo. Dead on the spot si Bucad, at nasugatan naman ang lalaking nakatambay matapos madaplisan. Makikita sa CCTV footage ang pagtakas ng dalawang magkaangkas na suspek patungo sa direksyon ng Sauyo. Patuloy ang imbestigasyon ng mga pulis sa insidente. —LBG, GMA News"
1,"Sa halip na nagluluksa pa sa asawang kalilibing lang, naaresto sa buy-bust operation nitong Martes ng gabi ang isang lalaki sa Barangay Pio del Pilar sa Makati City, ayon sa ulat ni Vonne Aquino sa Unang Balita nitong Miyerkoles. Kinilala ang suspek na si Ryan Almonte. Kasama niyang naaresto ang jeepney driver na si Carlito Antonio. Apat na sachet ng hinihinalang shabu at mga drug paraphernalia ang nakuha sa mga suspek. Ayon sa Makati City Police, tauhan ng isang dalawang high value target sina Almonte at Antonio. Aminado si Almonte na nagbebenta siya ng iligal na droga. Aniya, ito lang ang pinagkukuhanan niya ng panggastos sa araw-araw. Samantala, apat naman ang naaresto sa isa pang buy-bust operation sa Makati City. Isang pulis na nagpanggap na buyer ang umiskor kina Susan Baguio, Rodel Tolintino at dalawang umiiskor sa kanila. Pitong sachet ng hinihinalang shabu at mga drug paraphernalia ang nakuha sa mga suspect. Aminado si Tolintino na nagbebenta ng shabu pero todo tanggi si Baguio kahit na isa sa mga naaresto ang nagsabing nakabili sa kaniya ng shabu. Sa ikatlong buy bust operation naman, arestado si Randy Rafael na nakuhanan ng 10 sachet ng suspected shabu at isang patalim. Aminado naman si Rafael na nagde-deliver siya ng droga sa mga nagpapabili sa kaniya. Sa tatlong buy bust operation, aabot sa tinatayang mahigit P70,000 ang halaga ng mga nakumpiskang hinihinalang droga. —KBK, GMA News"
1," Arestado ang dalawang Chinese matapos tutukan ng baril ang guwardya ng isang hotel sa Pasay City nitong Lunes ng gabi, ayon sa ulat ni Corinne Catibayan sa Unang Balita nitong Martes. Napag-alaman na dati nang nakulong ang dalawa dahil sa pagnanakaw. Ayon sa mga guwardiya ng hotel, nagmamadali ang mga suspek pagpasok nila sa hotel kaya hindi sila na-check ng security, dahilan para abangan nila ang pagbaba ng dalawa. Dagdag pa nila, nagkagulo nang biglang naglabas ng baril ang isang suspek na si Liu Sheng Zhen. Kinalabit daw nito ang baril pero buti na lang at hindi ito pumutok. Kalalabas lang pala ng dalawa sa Las Piñas City Jail noong February 12 dahil sa kasong robbery. —KBK, GMA News"
1,"Isang panukalang batas ang inihain sa Kamara de Representantes na naglalayong bigyan ng 20% discount ang mga guro sa lahat ng uri ng transportasyon. Pero ang ilang transport group, tutol sa mungkahi. Sa ulat ni Bernadette Reyes sa GMA News TV ""Balitanghali"" nitong Huwebes, sinabing sa ilalim ng House Bill 4129, kailangan lang magpakita ang mga guro ng valid ID o PRC ID para makakuha ng 20% discount sa pamasahe. Pagmumultahin ang sinumang hindi magbibigay ng diskuwento ng mula P1,000 hanggang P25,000, at maaring masuspinde ang driver's license ng isa hanggang tatlong linggo. Ang guro na si Amy Barbas, sinabing P100 ang ginagastos sa pasamahe araw-araw mula bahay papunta sa eskuwelahan. ""Imbes na ikakain mo na, ibu-budget mo pa talaga sa pamasahe. 'Yung budget na P150, P350 a day, sa P350 mababawas dun P150. P200 na lang pagkain ng anak ko,"" sabi ni Barbas. Tatlong sakay naman si Teacher Cecilia Acain bago makarating sa kaniyang pinapasukan kaya tila sa pamasahe na lang daw napupunta ang kita niya sa araw-araw. ""Minsan 'pag nagmamadali ka, gusto mo na umuwi. 'Pag malakas ang ulan, [magta-taxi ka na lang],"" sabi ni Acain. Sa ngayon, nakakatanggap ng 20% discount ang mga estudyante, PWDs at mga senior citizen. Kaya hindi pabor ang ilang transport group sa panukala na bigyan din ng discount ang mga guro. ""Kung mabibigyan pa ng discount 'yun lahat ng mga teacher ay baka naman pati mangagawa eh humingi na rin ng discount sa amin... Kung dadagdagan pa ng ganiyang kabawasan ng kita, halos ano pa kikitain ng mga driver?"" sabi ni Efren de Luna, ACTO National President. Ayon sa Federation of Jeepney Operators and Drivers Association of the Philippines (FEJODAP), mas kailangan ng mga driver ang ayuda kaysa sa mga guro. ""Minimum wage nga sila pero mas malaki ang kita ng teacher kaysa sa mga driver, kasi kami walang fixed na kita... Kung talagang ipagpapatuloy nila 'yan, taasan nila ang pamasahe namin,"" sabi ni Zeny Aranan, chairperson, FEJODAP. Sinabi naman ng Land Transportation Franchising and Regulatory Board (LTFRB), na sasalang pa sa Kongreso ang panukala at dadaan sa masusing pag-aaral kung pagbibigyan o hindi. ""Kailangang balansehin natin... Pag-aaralan po ito at kukunsultahin po yun mga stakeholder natin,"" sabi ni Joel Bolano, Chief of Technical Division, LTFRB.--Jamil Santos/FRJ, GMA News"
1,"Humingi ng paumanhin ang suspek sa pagholdap at pamamaril sa isang pares-mami vendor sa Maynila matapos siyang maaresto ng mga pulis nitong Miyerkules ng gabi. Pero ang suspek, tila sinisi pa ang biktima na hindi ibinigay sa kaniya ang bag na may pera kaya niya ito binaril. Matapos maaresto ng mga pulis, pinuntahan ni Manila Mayor Isko Moreno sa presinto ang suspek na si Alexander Ogdamina, na naaresto dakong 7:00 p.m. matapos umanong makakuha ng tip ang mga awtoridad sa kaniyang kinaroroonan. READ: Tindero ng pares sa Tondo, hinoldap at binaril Nakuha rin kay Ogdamina ang isang baril na pinapaniwalaang ginamit niya sa pagbaril sa biktimang si Samson Bautista, na tinamaan sa leeg at nanganganib na maging paralisado mula bewang pababa. Ayon sa duktor na tumitingin kay Bautista, nadaplisan ng bala ang bulugod ng biktima. Nang tanungin ng mga mamamahayag si Ogdamina kung ano ang mensahe niya sa mga biktima ng holdap, sinabi nito na hindi sila nagbibiro sa kanilang ginagawa. ""Baka akala kasi nila mga tulad sa namin nagbibiro kami. Hindi kami nagbibiro,"" giit niya. ""'Pag sinabi namin, ginagawa namin 'yon."" Patuloy pa niya, ""Kaunting halaga lang naman 'yon kung gugustuhin eh, hindi na kailangan mawalan pa ng buhay."" Iginiit niya na hindi ibinigay ng biktima ang bag at makikita raw ito sa CCTV. ""Hindi niya ibinigay sa akin yon, makikita niyo naman sa CCTV kung binigay sa akin bago ko siya pinutukan,"" paliwanag niya. Ayaw naman sagutin ng suspek kung ano ang ginawa niya sa nakuhang pera sa biktima. Pero inamin niyang gumagamit siya ng droga. Dumating din sa presinto ang asawa ng biktima na naiyak sa galit nang makita ang suspek. Mensahe naman ni Ogdamina sa asawa ng biktima, ""Pasensiya na kayo sa nangyaring 'yon, hindi ko naman gustong mangyari 'yon."" Ayon kay Moreno, tila sanay na ang suspek at ""karne"" na lang tingin sa ibang tao. Mula raw nang malaman nila ang nangyari,  sinabi ni Moreno na kaagad silang kumilos para mahuli ang suspek. Pinasalamatan ng alkalde ang mga pulis at barangay officials sa pagtutulungan kaya mabilis na nadakip ang suspek. --FRJ, GMA News"
1,"Inihayag ng Cebu Pacific nitong Miyerkules na babawasan nila ang singil sa pamasahe sa mahigit 70 na domestic destination. Gagawin ito bilang suporta sa layunin ng pamahalaan na palakasin ang lokal na turismo at matulungan ang industriya na apektado ng pangamba sa coronavirus disease 2019 (COVID-19). Sa isang pahayag, sinabi ng Cebu Pacific na magkakaroon sila ng promotional base fares na P88 para sa domestic flights mula sa Manila, Cebu, Cagayan de Oro, Davao, Iloilo, at Zamboanga. Dadagdagan din umano ng Cebu Pacific ang kanilang kapasidad ng 44 porsiyento sa pamamagitan ng paggamit ng mas malalaking eroplano at dagdag na biyahe. ""Through this increase in the supply of seats and fare reductions across our domestic route network, we hope to encourage Philippine residents to travel and explore the country,"" ayon kay Candice Iyog, Vice President for Marketing and Customer Experience ng Cebu Pacific. Una rito, nakipagpulong kay Pangulong Rodrigo Duterte ang tourism industry stakeholders, at kabilang sa mga napagkasunduan ang babaan ang singil sa eroplano at pati na sa mga hotel. ""We are one with the government and fellow tourism stakeholders during this challenging time,"" ayon kay Iyog. Ginawa ang hakbang dahil sa epekto ng COVID-19 sa industriya ng turismo dahil sa ipinagtupad na travel ban sa ilang lugar, partikular sa China. Batay sa datos mula sa Department of Tourism, pangalawa ang mga Tsino sa pinakamaraming dayuhan na namamasyal sa Pilipinas, kasunod ang mga Koreano.—FRJ, GMA News"
1,"Makaraang maibalita kamakailan angpagkamatay ng isang 33-anyos na ginang matapos na magpaturok umano ng glutathione sa isang spa sa Sampaloc, Maynila, isang binata na naging kliyente rin daw ng naturang spa ang lumantad at inilahad ang nangyari sa kaniya matapos din turukan diumano ng glutathione na pinapaniwalaang nakapagpapaputi ng balat. Sa episode ng ""Kapuso Mo, Jessica Soho"" nitong Linggo, nakausap din ng programa si Joseph, ang mister ng nasawing ginang na si Shyril Gee Distor. Kuwento ni Joseph, nagpaturok na umano noon ng glutathione sa ibang spa ang kaniyang misis at naging maayos naman daw ang lahat. Pero lumipat daw ito nang malaman na may spa na malapit sa kanilang lugar na nagbibigay ng katulad na serbisyo. Sa unang pagpunta pa lang daw ng kaniyang asawa sa naturang spa sa Sampaloc, naikuwento raw ng kaniyang misis ang masamang naramdaman at itinuring na pangalawang buhay na nang malampasan niya ang nangyari. Ngunit sa kabila ng nangyari, muling bumalik sa naturang spa ang kaniyang misis at naulit na naman ang insidente matapos na maturukan ng glutathione. At sa pagkakataong ito, binawian na siya ng buhay. Lumitaw daw sa impormasyon mula sa ospital na cardiac arrest ang ikinamatay ng ginang. Patuloy ang imbestigasyon ng mga awtoridad sa insidente. READ: Babaeng nagpaturok umano ng glutathione sa isang spa sa Maynila, nasawi Matapos ang nangyari kay Shyril, lumantad si Daniel James Sy na naging kliyente rin daw ng spa at nakaranas din ng hindi maganda sa kaniyang katawan matapos na turukan ng glutathione. Kuwento ni Daniel, 10 session daw ang dapat ang gagawin sa kaniya pero sinabihan siya na kung gusto niya ay dodoblehin na lang dosage na ilalagay sa kaniya para hindi na magpabalik-balik. Dahil wala naman siyang alam sa naturang bagay, pumayag daw siya at pagkatapos nito ay nagsimula na siyang makaramdaman ng hirap sa paghinga. Tunghayan ang buong kuwento ni Daniel tungkol sa kaniyang naging karanasan at ang pakiusap din ni Joseph sa mga taong naghuhusga sa kaniyang asawa. Panoorin. Click here for more GMA Public Affairs videos:  --FRJ, GMA News"
1," Patay sa pamamaril ang isang babae sa Purok 10, Barangay Western Bicutan, Taguig City nitong Lunes ng madaling araw. Natagpuan ang bangkay ng babae sa maputik na kalsada, ayon sa ulat ni Jonathan Andal sa Unang Balita ng GMA News. Ayon kay Juliet Milagrosa, lider ng Purok 10, may narinig siyang mga apat na putok ng baril bandang ala-una y medya ng madaling araw. Nasundan ito ng apat pang putok ng baril. Hindi raw kilala ng mga taga-roon ang biktima ngunit nakikita siya ng mga residente na may kasamang iba't ibang lalaki kapag pumupunta sa kanilang lugar. Bago nangyari ang krimen, balisa raw ang biktima nang dumulog sa opisina ng barangay noong Sabado ng gabi. Kasama ng biktima ang isang lalaki para magpa-blotter. ""Nu'ng tinanong ko siya anong ipa-blotter niya, may nanakit daw sa kanya. Binigyan ko siya ng form. Kaya lang 'di niya tinuloy 'yung blotter form. 'Di niya sinulatan,"" ani Nanao Sahid, tanod ng Barangay Western Bicutan. Iniimbestigahan na ng pulisya kung sino ang mga salarin at kung ano ang kanilang motibo. —KG, GMA News"
1,"Inanunsyo ni National Capital Region Police Office (NCRPO) director Police Major General Debold Sinas nitong Biyernes ang pag-angat sa puwesto ni dating Southern Police District chief Police Brigadier Gen. Nolasco Bathan, ang opisyal na umagaw sa cellphone ni GMA News reporter Jun Veneracion habang nagkakagirian sa prusisyon ng Itim na Nazareno. Sa pulong balitaan, sinabi ni Sinas na itatalaga si Bathan bilang Deputy Regional Director for Operations, kapalit ni Police Brig. Gen. Albert Ignatius Ferro, na inilipat naman sa Central Visayas regional police office. Ayon kay Sinas, ""promotion"" ang bagong posisyon ni Bathan mula sa pagiging dating pinuno ng SPD, na pangangasiwaan naman ngayon ni acting district director Police Colonel Emmanuel Peralta. Noong nakaraang buwan, naging kontrobersiyal si Bathan matapos niyang agawin ang cellphone ng reporter ng GMA na si Jun Veneracio, na kumukuha ng video sa girian ng mga pulis at mga deboto ng Itim na Nazareno. READ: Cellphone ng GMA reporter na may kuha ng girian ng mga deboto at pulis, 'inisnatch' ng pulis Ibinalik naman kay Veneracion ang cellphone pagkaraan ng ilang minuto pero binura na ang video na kuha sa nangyaring kaguluhan. Gayunman, naibalik ang naturang video sa pamamagitan ng ""Recently Deleted"" album sa cellphone. Humingi ng paumahin kinalaunan kay Veneracion si Bathan at sinabing hindi niya alam na mamamahayag ang inagawan niya ng cellphone. “I would like to apologize for what happened at Ayala Bridge during the procession of the Black Nazarene 2020 wherein I confiscated the cellular phone of a media personality who was later on identified as Mr. Jun Veneracion of GMA 7, thinking that he was someone who poses [a] threat to the procession,” paliwanag noon ni Bathan. ""What happened between me and Mr. Veneracion was somehow a misunderstanding and I again sincerely apologize for my actions,"" dagdag nito. Bukod sa SPD, dating pinamunuana din ni Bathan ang Eastern Police District at naging Deputy Regional Director for Administration of the Police Regional Office 11 (Davao Region).— FRJ, GMA News"
1," Aabot sa P10 milyong halaga ng iligal na droga ang nasabat sa apat na suspek sa isang buy-bust operation sa Malabon, ayon sa ulat ni Darlene Cay sa Balitanghali nitong Miyerkoles. Nakasilid sa 1 1/2 kilo ng shabu sa mga pakete ng tsaa, ayon sa pulisya. Tingin nila, konektado ang mga suspek sa mas malaking sindikato. ""'Yung ganoong kalaking drugs, masyadong malaki ang hawak nila. Meaning to say, hindi ito maliitang grupo,"" ani Police Colonel Jessie Tamayo, hepe ng Malabon City Police. Target daw ng operasyon si Remel de Jesus, na isa sa mga naaresto. Ang tatlo pang nahuli ay kinilalang sina Jufirst Soguilon, Jhay Camposano, at Rizza Mae Pabon. Mahigit isang buwan daw minanmanan ng pulisya si De Jesus, na umamin na sa kanya ang mga nasamsam na droga. Si Soguilon naman, iginiit na driver lang siya. Tumangging magbigay ng pahayag ang dalawang iba pa. —KBK, GMA News"
1," Bistado ang babaeng Thai na nagtangkang magpuslit ng milyon-milyong pisong halaga ng droga sa Ninoy Aquino International Airport (NAIA). Itinago raw ng dayuhan ang mga pakete ng shabu sa maleta na nakabalot ng carbon paper at packaging tape. Nang ma-detect ito sa X-ray machine ng NAIA, isinailalim sa physical examination ang loob ng bagahe. Tumambad sa Customs ang nasa P28-milyong pisong halaga ng shabu. Hawak na ng Philippine Drug Enforcement Agency (PDEA) ang babaeng Thai na nahaharap sa kaukulang reklamo. —KBK, GMA News"
1,"Humihingi ng tulong at pagkain ang nasa 300 pasaherong Chinese na stranded sa Ninoy Aquino International Airport dahil hindi sila makabiyahe pabalik sa kanilang bansa sa China bunga ng travel ban dulot ng pag-iingat sa novel coronavirus. Sa ulat ni GMA News stringer Ariel Fernandez sa Dobol B sa News TV nitong Lunes sa GMA News TV, sinabing marami sa mga pasahero ang nagtungo sa paliparan nitong Linggo. Humihingi sila ng tulong sa Chinese Embassy at pamahalaan ng Pilipinas, dahil marami sa kanila ang hindi kayang bumili ng makakain at maiinom, at mayroon ding mga nakatatanda. ""Our flight was canceled right before we boarded the plane (yesterday). But we have already completed the check-in procedure and yet boarding hard,"" sabi ng isang dayuhang pasahero sa Super Radyo dzBB. Ang mga dayuhan ay mga pasahero umano ng Cebu Pacific na dinala sa NAIA Terminal 1 mula sa Terminal 3. Kumikilos na umano ang Chinese Embassy at Cebu Pacific para tugunan ang sitwasyon. Nag-aalala rin ang mga pasaherong Tsino dahil wala pang katiyakan kung kailan sila makalilipad pauwi sa kanilang bansa sa China. Sabi ng isang pasahero sa GMA News: ""We're all Chinese and we want to go home back to China. But due to the flights canceled, we have no flights to go home."" ""I mean, because of the virus stuff, it's good to have the bolt, the gate, to keep the Chinese to get in. I totally understand, okay. But to keep the bolt to keep Chinese from going out, it's no good,"" dagdag niya. Sa isang ulat naman sa ""Balitanghali"" ni Ivan Mayrina nitong Lunes, isang mag-ina na pabalik sa Hong Kong ang nagkahiwalay sa airport dahil sa kalituhan sa travel ban. Hindi umano pinayahan si Andrea Roa Buco, isang Pinay na Philippine passport holder pero permanent resident sa Hong Kong sa nakalipas na 20 taon,  na makalipad at isasailalim pa umano sa quarantine kahit paalis na siya ng bansa. Pero ang kaniyang anak na lalaki na British passport holder, pinayagang makaalis ng bansa sakay ng Cathay Pacific flight. Dahil sa novel coronavirus, nagpatupad si Pangulong Rodrigo Duterte  temporary travel ban mula sa China at special administrative regions  na Hong Kong at Macau. Ilang airlines din ang pansamantalang kinansela ang kanilang biyahe patungong China bilang pag-iingat.--FRJ GMA News"
1,"Patay ang barker at sugatan ang driver ng isang pampasaherong jeepney sa pamamaril sa Quezon City nitong Sabado ng hapon. Sa ulat ni Luisito Santos sa Super Radyo dzBB, sinabing nangyari ang krimen sa Barangay Maharlika ng lungsod. Kinilala ang nasawing barker na si Jeffrey Balmonte, 44; at ang sugatang driver na si Elmer de Guzman. Sa inisyal na imbestigasyon ng mga pulis, nangyari ang pamamaril dakong 12:45 ng hapon. Ayon sa mga nakasaksi, nagtatawag lamang umano ng mga pasahero ang biktima nang biglang dumating ang mga nakamotorsiklong lalaki at agad na pinagbabaril ito. Dead on the spot si Balmonte. Naisugod naman sa ospital ang driver na nadamay lamang at tinamaan sa kaniyang tuhod. Lumalabas sa inisyal na imbestigasyon ng mga pulis na kalalaya lamang ni De Guzman sa kulungan sa Maynila,  dahil sa kasong may kaugnayan sa iligal ng droga. Ayon sa pamilya ng biktima, bago ang pamamaril, nakatanggap pa umano ng banta sa buhay ang biktima ng pamamaril. Iniimbestigahan na ng mga pulis ang insidente. —LBG, GMA News"
1,"Hindi lang ang mga deboto ng Itim na Nazareno ang nakatikim ng mahigpit na pagbabantay ng mga pulis sa traslacion nitong Huwebes kung hindi maging ang GMA News reporter Jun Veneracion. Gitna kasi ng giriian ng mga pulis at mga deboto, may pulis na kumuha sa cellphone ng mamamahayag habang kumuha siya ng video ng naturang kaguluhan sa Ayala Bridge. Sa video na ipinalabas sa GMA News ""24 Oras,"" makikita na itinutulak ng mga pulis ang mga deboto at mayroon ding isang sinasakal at pilit na pinapadapa ng mga pulis. Maya-maya lang, isang pulis ang lumapit kay Veneracion at inagaw ang kaniyang cellphone at umalis. Hindi raw kaagad nakilala ng mamamahayag ang pulis pero nakita niyang may ""estrelya"" o star sa uniporme nito na indikasyon na isa siyang heneral. Kinalaunan, natukoy ang naturang pulis na si Police Brigadier General Nolasco Bathan, ang hepe ng Southern Police District. Isinauli naman kay Veneracion ang kaniyang cellphone pagkaraan ng 20 minuto, at humingi umano ng paumanhin si Bathan at idinahilan na hindi niya raw nakilala agad ang mamamahayag. Pero nang tingnan ni Veneracion ang video, burado na ito kaya kinompronta niya si Bathan kung bakit binura ang kaniyang kuha. Itinanggi naman ni Bathan na siya ang nagbura ng video. “Wala akong binura dyan, saksi ko pa ang Itim na Nazareno,” sagot umano ni opisyal batay sa Facebook post ni Veneracion sa nangyari. Ang hindi alam ng nagbura ng video, may ""Recently Deleted"" album ang cellphone ni Veneracion kaya naibalik niya ang binurang video. Sa video, madidinig pa ang utos na burahin ang kuha ni Veneracion. ""Burahin mo, burahin mo kuha ni Jun Veneracion. P***** i** nagku-kwan eh,"" ayon sa nag-utos na hindi tukoy kung sino. Ayon kay Veneracion, ipinaalam na niya kay Department of the Interior and Local Government (DILG) Secretary Eduardo Año, ang insidente. Nangako naman umano si Año na iimbestigahan ang nangyari. Wala pang impormasyon kung ano ang nangyari sa deboto na nakita sa video ni Veneracion na pilit na pinapadapa sa semento ng mga pulis. —FRJ, GMA News"
1,"Pinapayuhan ang mga deboto ng Poong Nazareno na papunta sa Pahalik sa Quirino Grandstand na magbaon ng payong at mga panangga sa ulan dahil posible ang mahihinang pag-ulan dakong tanghanli nitong Miyerkules. Pero sa mga sasama sa Traslacion sa Huwebes, mababa umano ang tsansa ng ulan pero maging ready pa rin sa malamig na panahon sa madaling araw, ayon sa ulat ng Unang Balita. Samantala, sa Zamboanga City, kung saan may prusisyon din ng poong Nazareno sa Huwebes, posible ang ulan sa hapon. Sa Cagayan de Oro naman, na magsasagawa rin ng sariling Traslacion, dapat maging ready rin umano ang mga deboto dahil sa posibilidad ng pag-ulan sa Huwebes bukas ng tanghali. —LBG, GMA News"
1," Ilang pekeng P1,000 bills ang na-withdraw ng isang lalaki sa isang mall sa Taytay, Rizal nitong nakaraang bisperas ng Bagong Taon, ayon sa ulat ni Victoria Tulad sa Balitanghali nitong Biyernes. Nalaman lang daw ni Rodrigo Casas Jr. na peke ang mga na-withdraw niya na gamitin ng kanyang kapatid ang pera sa isang hardware store. Aminado si Rodrigo na hindi na niya nasuri ang pera matapos itong i-withdraw. Ayon sa tindera sa hardware store, nalaman niyang peke ang pera dahil hindi ito magaspang gaya ng totoong pera. Sinuri rin daw niya ito gamit ang money detector. Inireklamo na raw ni Rodrigo ang nangyari sa branch ng bangko kung saan niya na-withdraw ang pekeng pera. Wala pang opisyal na pahayag ang naturang bangko, pero ayon sa kinatawan nito ay iimbestigahan na nila ang insidente. Tiniyak naman ng Bangko Sentral ng Pilipinas na ligtas pa ring gamitin ang mga ATM. Nagpaalala rin ito na dapat iturn-over agad sa mga bangko kung may makuhang kahina-hinanalang pera. Paalala ng BSP, may kaukulang multa at pagkakakulong ang pamemeke ng pera. —KBK, GMA News"
1,"Ang Tanay, Rizal hindi lang dinarayo dahil sa magagandang tanawin kundi dahil sa mga naggagandahang falls din. Una na riyan ang Tanay’s prime tourist destination na Daranak Falls. Ayon sa Tanay tourism supervisor, ang malamig at blue-green na tubig nito ay mula pa sa Masungi karst rock formation. “Nagkakaroon po siya ng natural lime content po kaya nagigi siyang kulay blue o, bluish color,"" sabi ni tourism supervisor Don Mart Gerones. ""Kahit na anong init ng panahon napakalamig po niya kaya napakaraming dumarayo rito,"" dagdag pa niya. Twenty-five feet ang pinakamalalim na bahagi nito kaya’t perfect para sa mahilig magdive. Kung hindi naman marunong lumangoy, maaaring magdala o, umarkila ng life vest. Abot-kaya rin ang entrance fee na P75 para sa mga adults, P60 sa mga senior citizen at P50 sa mga bata. Konting lakad lang mula Daranak Falls, mararating na ang isa pang dinarayo na Batlag Falls. Crystal clear at kulay asul din ang tubig nito at nakamamangha rin ang tila kampanang rock formations ng falls. Four feet hanggang 14 feet ang lalim nito. Ang day tour ay P100 head. Mula sa Batlag falls kailangan munang maglakad ng dalawa hanggang tatlong minuto bago makarating sa dinarayong Blue Lagoon. Tumawid sa mga batis, umakyat sa mga bato at mamangha sa ganda ng kalikasan. Pero ang pagod sulit naman dahil pagdating sa Blue Lagoon na napapalibutan ng mga puno. Relaxing at refreshing din ang lamig ng tubig. —NB, GMA Integrated News"
1,"Hindi na pumalag pa ang isang kargador na nagbebenta umano ng droga sa palengkeng pinagtatrabahuhan matapos arestuhin ng pulis na kaniyang kababata sa Maynila. Sa ulat ni Jhomer Apresto sa Unang Balita nitong Huwebes, sinabing dinakip ang suspek ng mismong kababata niyang pulis sa Andres Bukid. “Pasalamat na lang po ako at nahuli po ako. Mas maganda ‘yung ganito kasi nakakaiwas naman po ako. Para ‘yung kaso ko maayos ko agad,” sabi ng suspek. Ayon sa pulisya, hindi dumalo ang suspek sa kaniyang hearing kaya siya naisyuhan ng warrant ng judge. Posible rin umanong nagbebenta ng ilegal na droga ang suspek sa palengkeng kaniyang pinagtatrabahuhan. Umamin ang lalaki na gumagamit siya ng ilegal na droga, ngunit itinanggi niya ang pagtutulak. Ayon pa sa suspek, umiiskor siya sa kaniyang pinsan at mayroon siyang mga kapwa kargador na kasabay niyang bumabatak. Pinagsisisihan ng suspek ang kaniyang pagkakamali.—Jamil Santos/AOL, GMA Integrated News"
1,"Timbog sa Pasay City ang isang lalaki at kaniyang mga kasamahan matapos umano silang magpapakilalang mga opisyal ng gobyerno at manakot ng mga negosyante na ipasasara ang establisyimento nila kung hindi magbibigay ng ""padulas."" Sa ulat ni Bam Alegre sa Unang Balita nitong Miyerkoles, mapapanood sa isang undercover video na kumakain sa isang restaurant ang suspek nitong Martes ng gabi kasama ang isang kausap na hindi kita sa video. Isa na pala itong entrapment operation na ikinasa ng Criminal Investigation and Detection Unit (CIDG) laban sa suspek. Matapos madokumento ang pagtanggap ng suspek ng bulto ng pera mula sa kausap, dinakip na siya sa kasong robbery, extortion o pangongotong. Nahuli rin ng mga awtoridad ang mga kasama niyang nasa paligid lamang ng lugar nang isagawa ang operasyon. ""Nagkaroon kami ng setup, gumamit kami ng isang complainant na magbibigay ng pera sa kanila, 'yung tinatakot nila. Actually, 'yung usapan nila ngayon nasa P5 million,"" ani Police Lieutenant Colonel Jose Joey Arandia ng CIDG-NCR. Nagpakilala raw ang suspek at kaniyang mga kasamahan na mga opisyal sila ng gobyerno na konektado kay First Lady Lisa Araneta Marcos. Ngunit matapos makipag-ugnayan ang pulisya sa opisina ng First Lady at sa ilang mga complainant, ikinasa ang operasyon laban sa mga suspek. Sinisikap ng GMA Integrated News na kunan ng pahayag ang Malacañang. Hindi nagbigay ng panig ang mga suspek sa mga bintang sa kanila. Patuloy ang imbestigasyon ng CIDG NCR kung gaano kalawak at katalamak ang kanilang operasyon. —Jamil Santos/KBK, GMA Integrated News"
1,"Sinabi ni Senador Raffy Tulfo na may isang mananaya sa lotto ang nanalo ng 20 beses sa loob lang ng isang buwan, at mayroon ding isang mananaya na 10 beses namang tumama sa loob din ng isang buwan. Batay umano ito sa ibinigay na listahan ng Philippine Charity Sweepstakes Office (PCSO) ng mga nanalo sa lotto. ""'Yung PCSO nagbigay ho sa akin ng listahan...Ito nga po ang sabi ko medyo nakakataas ng kilay, meron doon na isang tao nanalo ng 20 times in one month. Meron dun 10 times in one month,"" sabi ni Tulfo sa panayam ng Dobol B TV nitong Martes. ""Siguro baka magkapangalan pero still pare-pareho 'yung premyo ang pinanalunan...Paulit-ulit in one month... Lalong tumambak ang mga question,"" patuloy ng senador. Si Tulfo ang nangunguna sa isinasagawang imbestigasyon ng isang komite sa Senado kaugnay sa integridad ng resulta ng mga lotto draw. Bukod sa listahan ng mga nanalo, isinumite rin ng PCSO sa komite ang iba pang dokumento tungkol sa lotto games at tax records. ""Bakit tuwing draw, may nananalo na? Ngayon, walang mintis. Samantalang nu'ng panahon na wala pa tong e-lotto, ang tagal bago mapanalunan. Inaabot ng isang buwan, dalawang buwan,"" puna ni Tulfo. Susuriin ng PCSO Sa hiwalay na panayam ng Dobol B TV, sinabi ni PCSO General Manager Mel Robles na susuriin nila ang obserbasyon ni Tulfo. ""I wouldn't know [that]. Ako, personally, hindi ko po tinitingnan 'yon. Pero I'll check, I'll look into that kung meron pong ganon. Kasi hindi naman po kami tumitingin na n'yan after namin maibigay e,"" paliwanag ni Robles. ""Puwede imbestigahan 'yan. 'Di naman mahirap imbestigahan 'yan e,"" dagdag niya. Dati nang sinabi ni Robles hindi maaaring dayain o manipulahin ang resulta ng lotto draw. SEE LOTTO RESULTS “We would like to assure you that you can never, never manipulate it. Kaya nga allowed kami mag-bet, Mr. Chair. Even I can bet because it’s beyond me. Even if we wanted to, with the system we have, we cannot,” pahayag ni Robles sa isang pagdinig ng komite sa Senado. “I take exception na kayang panalunin. Definitely, madami pong tataya kung malaki ang jackpot. ‘Yun po naman ang objective namin– to really bring in bettors,” paliwanag pa niya.—FRJ, GMA Integrated News"
1,"Patay ang isang padre de pamilya matapos siyang tadtarin ng saksak ng kaniyang kababata na napuno na umano dahil sa kaniyang pambu-bully at panunutok ng baril sa Navotas City. Ngunit ang kinakasama ng biktima, itinanggi ang paratang ng suspek. Sa ulat ni James Agustin sa Unang Balita nitong Martes, kinilala ang biktima na si Alfredo Libao Jr., 43-anyos. Nangyari ang insidente sa Barangay Tangos South, na nakuhanan pa ng video. Mapapanood na nakahiga na ang biktima at nagmamakaawa, ngunit patuloy pa rin sa pag-unday ng saksak ang kaniyang kababata. Naidala pa si Libao sa ospital, ngunit dineklarang dead on arrival matapos magtamo ng mga saksak sa leeg at katawan. Nadakip ang suspek na kaniyang kababata sa follow-up operation, at nakuha rin ang ginamit niyang patalim. “Umabot po sa pananaksak kasi napuno na rin itong ating suspek dahil binu-bully daw nga siya nitong biktima. Sa kanilang almost years na rin na halos magkapitbahay naman sila, palagi raw siyang binu-bully at humantong pa sa panunutok daw ng baril sa kaniya,” sabi ni Police Colonel Mario Cortes, Chief of Police ng Navotas. “Kaya ko lang po nagawa ‘yun, na-bully na po sa mga ginagawa niya sa akin. Lagi niya ako inaasar tapos mumurahin ako. Minsan, ‘Baliw.’… Inanuhan pa ako ng baril niyan, tinutukan ako,” sabi ng suspek. Gayunman, itinanggi ito ng kinakasama ni Libao. Ayon sa ginang, Disyembre nang magkaroon ng hindi pagkakaintindihan ang magkababata. “‘Yung bully-han po nila, tatlong beses na po rin sila nagpapang-abot. Lagi niya po kasing ‘Kumana ka na, kumana ka na. Lagi niya hong ginagano’n ‘yung asawa ko. Ang asawa ko, laging sinasabi ko sa kaniya, ‘Umiwas ka na lang, nasa iyo ‘yung anak mo,’” sabi ng kinakasama ng biktima. Pangalawang beses nang mabibilanggo ang suspek matapos masangkot na rin sa insidente ng pananaksak noong 2015. Nasampahan na siya ng reklamong murder. “Humingi ako ng pasensiya sa kanila, patawarin nila ako sa kasalanan na nagawa ko,” saad ng suspek. “Hindi ko po kayang tanggapin ‘yun. Kasi noong time na ‘yun, tinatawag din siya ng asawa ko na ‘Pre, pre. Tama na pre. Pero hindi niya pinakinggan,’” saad ng kinakasama ni Libao. Nagluluksa naman ang ginang sa pagpanaw ng kaniyang kinakasama. “Paano pa sasaya ‘yung anak ko ngayon? Hindi na po namin makakasama ‘yung daddy niya eh. Hindi na po namin kaya ibalik. Saka sa maliit na alitan, parang aso naman na pinatay niya ‘yung asawa ko,” sabi ng ginang, na kalong-kalong ang kanilang pitong taong gulang na anak. — Jamil Santos/VBL, GMA Integrated News"
1,"May bahagyang bawas sa presyo ng mga produktong petrolyo sa Martes. Sa inilabas na magkahiwalay na abiso ng Seaoil Philippines Corp. at Pilipinas Shell Petroleum Corp. nitong Lunes, sinabing P0.50 per liter ang ibababa ng presyo ng gasolina, P0.25/L sa diesel, at P0.30/L sa kerosone. Kaparehong tapyas din ang ipatutupad ng Cleanfuel at Petro Gazz, maliban sa kerosene na wala sila. Nauna nang sinabi ni Department of Energy-Oil Industry Management Bureau Assistant Director Rodela Romero, na ang rollback ay bunsod ng fluctuating demand concerns sa China at Amerika, at ang magtaas ng supply ng langis mula sa mga bansang hindi kasapi ng OPEC. Noong nakaraang linggo, nagkaroon ng taas-presyo sa gasolona ng P0.50/L, habang nabawasan naman ang diesel ng P0.40, pati ang kerosene ng P0.35. Mula Enero hanggang Marso 5, nagkaroon na ng net increase ng P5.95 per liter sa preyo ng gasolina, P4.05 per liter sa diesel, at P0.05 per liter naman sa kerosene. — FRJ, GMA Integrated News"
1,"Upang i-promote ang mga local artists at artisan, binuksan ng Antipolo City local government katuwang ang private sector ang isang mini-art fair na tinawag nilang “Pistang Sining.” Ginawa ito sa Flor’s Garden, isang events place na itinuturing ng siyudad na “hidden gem.” Ayon kay Antipolo City tourism arts culture consultant Magel Cadapan, “Maraming mga art forms eh, they wanted to express and they’re just shy, so we’re just here to jive and just to collaborate and to come together celebrating art.” Naka-display rito ang mga visual arts na gawa ng Artipolo Group Inc.,; mga bayong-style handbags na gawa ng Antipolo inmates o persons deprived of liberty (PDLs); mga pasalubong tulad ng kasoy at suman; at mga sustainable at organic products. Nag-enjoy din ang lahat sa OPM hits na tinugtog ng Antipolo City Band. Ayon sa pangulo ng Artipolo Group Inc. na si Pol Mesina Jr., malaking tulong ang event para sa kanila upang maipakita nila ang kanilang mga obra sa publiko. Ang photographer na si Jovel Lorenzo na gumagamit ng sinaunang street box camera, nasa art fair din upang ipakita ang kaniyang mga kuhang portraits. Ayon kay Lorenzo, “Mas ibang klase ang paggawa ng ganitong klase, so mas mano-mano plus may feelings ka pag nagkukuha ng pictures kasi kailangang isipin mo lahat ang gagawin bago mag expose ng litrato.”   Nais din daw ng Antipolo LGU na i-promote ang kanilang siyudad bilang wedding destination kaya naman ang Flor’s Garden ang venue nila para sa Pistang Sining. Ayon sa head ng Antipolo Tourism na si Mar Bacani, “Napakadaming magagandang simbahan na nasa Antipolo City at pag kayo’y kinasal sa Antipolo City, dito din po matatagpuan ang National Shrine to Our Lady of Peace and Good Voyage.” Ayon kay Edmin Tarriela, presidente ng Flor’s Garden, gusto rin nilang bigyan ng tribute ang mga artists at masaya sila sa pagtanggap sa kanila ng Antipolo local government. Ayon naman sa may-ari ng events place na si Flor Gozon-Tarriela, pino-promote nila ang Filipino artists, at ang Flor’s Garden ay bukas para sa events lalo na sa mga weddings. Binuksan din sa publiko nang libre mula 1 p.m. to 3 p.m. ang Carolina Bamboo Garden. — BM, GMA Integrated News"
1,"Nadakip ang isang Korean national na leader umano ng grupo ng mga hacker ng isang messaging app sa South Korea at kabilang pa sa red notice ng Interpol. Sa ulat ni John Consulta sa 24 Oras Weekend nitong Sabado, mapapanood ang agad na pagposas ng mga operatiba ng Bureau of Immigration-Fugitive Search Unit sa suspek, na itinuturing “big fish” sa kanilang bansa. “Nag-develop siya ng isang program at na-hack nila ang more than 50 million users at ‘yung accounts nito o mga personal data na ibinenta nila sa mga sindikato na nag-o-operate ng voice phishing and other fraudulent activities,” sabi ni BI-FSU chief Rendel Sy. Matagal na umanong nananatili sa bansa ang Koreanong pugante ngunit noong isang taon lamang siya naisyuhan ng warrant at nailagay sa red notice ng Interpol. Pahirapan din ang pag-aresto sa kaniya. “Alam niya rin na wanted na rin siya sa Korea kaya nag-iingat na rin siya at hindi siya masyadong lumalabas. Nagkataon lamang na during our surveillance or stakeout, lumabas siya nang isang beses kaya nasundan namin siya. Pumunta siya sa Pasay area at doon na namin siya hinuli,” sabi ni Sy. Sinusubukan pa ng GMA Integrated News na makuha ang panig ng Korean national. Nakakulong na siya sa detention facility ng BI sa Bicutan, Taguig, habang gumugulong ang kaniyang deportation procedure. Samantala, patuloy ding inaalam ng BI-FSU kung may kasabwat pa ang arestadong dayuhan sa ilegal niyang operasyon sa Pilipinas. — Jamil Santos/VBL, GMA Integrated News"
1,"Arestado ang isang lalaki sa Tondo, Maynila matapos niyang hipuan umano ang isang menor de edad na kaanak ng dati niyang amo. Ang suspek, dati na ring nabilanggo dahil umano sa droga at pagnanakaw. Sa ulat ni Jhomer Apresto sa Unang Balita nitong Biyernes, sinabing dinakip ang suspek ng mga tauhan ng Women and Children Concern Section ng Manila Police District sa bisa ng warrant of arrest. Ayon sa pulisya, nagkaroon ng impormasyon ang informant na ang lalaki ang siyang suspek. Ngunit napansin ng lalaki na umaaligid ang mga operatiba ng WCCS kaya mabilis siyang tumakbo. Gayunman, naabutan ang suspek. Lumabas sa imbestigasyon na sangkot din sa mga ilegal na aktibidad ang akusado, at umamin ang siyang dawit siya sa robbery, snatching at riding-in-tandem sa Pasay, Makati, Parañaque at Valenzuela. Ang suspek ang nagsisilbing rider umano, at kadalasan nilang target ang mga mamahaling cellphone. Natuklasan ding dalawang beses nang nakulong ang lalaki dahil sa kasong may kinalaman sa ilegal na droga. Namomroblema ang suspek kung paano siya makakapagpiyansa dahil malapit nang manganak ang kaniyang kinakasama. Nasa kustodiya pa ng MPD ang lalaki habang hinihintay ang commitment order ng korte. — Jamil Santos/RSJ, GMA Integrated News"
1,"Sinimulan na ni Senador Robin Padilla ang pangangalap ng pirma sa mga kapuwa niya senador para harangin ang planong ipaaresto si Kingdom of Jesus Christ (KOJC) leader Apollo Quiboloy, na itinuturing niyang ""bayani."" Sa pulong balitaan nitong Huwebes, sinabi ni Padilla na lima na ang senador na pumirma sa manipesto para tutulan na ipa-contempt at ipaaresto si Quiboloy ng Senate Committee on Women, Children, Family Relations and Gender Equality, na pinamumunuan ni Sen. Risa Hontiveros. Sa nakaraang pagdinig, iginiit ni Hontiveros na dapat ipaaresto si Quiboloy dahil sa hindi nito pagdalo sa mga pagdinig matapos padalhan ng subpoena. Iniimbestigahan ng komite ang mga alegasyon ng pang-aabuso ni Quiboloy sa ilang kababaihang dating miyembro ng KOJC, at kinasangkapan para mangalap ng pera para sa kaniyang religious group. Kabilang sa mga binanggit ni Padilla na pumirma para harangin ang arrest warrant laban kay Quiboloy si Sen. JV Ejercito. Gayunman, naglabas ng pahayag si Ejercito na binabawi niya ang kaniyang pirma. Sa ilalim ng patakaran ng komite na may 14 na miyembro, kailangan ang boto ng mayorya para mabaliktad ang desisyon ni Hontiveros na ipaaresto si Quiboloy. Dapat makuha ni Padilla ang nasa hanggang walong pirma hanggang sa susunod na linggo. Ayon kay Padilla, hindi nararapat na ""gipitin"" si Quiboloy na itinuturing niyang bayani na nakipaglaban umano sa mga rebeldeng New People's Army (NPA). ""Si Pastor kasi nilabanan niya ang NPA...Hindi deserve para sa mga mata ko na ang isang taong tingin kong bayani sa pakikipaglaban niya sa komunista na naging kasama ko, e ganitong klase papayagan ko maiskandalo? Nasaan ang utang na loob natin sa serbisyo ng taong ito na inalay niya sa paglaban sa komunista?"" giit ng senador. Nang tanungin kung papaano nakipaglaban si Quiboloy sa NPA, sinabi ni Padilla na ipinagamit lider ng KOJC ang TV channel nito para mailabas ang mga ginawa ng gobyerno laban sa mga komunistang rebelde. ""Di mo mapanood sa ibang channel mapapanood mo sa SMNI...Napakahalaga noon. Sa usapin ng paglalathala na ginawa ng gobyerno na maganda. Napakahalaga noon,"" paliwanag niya. Nang tanungin kung nakatanggap siya ng tulong mula kay Quiboloy nang tumakbo siyang senador at nanalo noong 2022 elections, sinabi ng actor-turned-politician na binigyan siya ng libreng airtime sa TV channel nito. Ipinagamit din sa kaniya ang helicopter ni Quiboloy pero wala umano siyang tinanggap na kontribusyon sa kampanya. Bukod sa Senado, iniimbestigahan din sa Kamara de Representantes si Quiboloy kaugnay sa prangkisa ng SMNI. Sinabi rin ni Justice Secretary Jesus Crispin Remulla na sasampahan ng Department of Justice (DOJ) si Quiboloy ng kasong qualified human trafficking at child abuse cases. — FRJ, GMA Integrated News"
1,"Hindi mabuksan ng marami sa kanilang account sa Facebook, Instagram, at Facebook Messenger nitong Martes ng gabi matapos silang biglang ma-logged out. Sa Downdetector.com, ang site na nagbibigay ng impormasyon tungkol sa status online ng mga website at social media platform, makikita na nakapula ang mga nabanggit na sites. Mapapansin ang pagtaas ng linya ng ""outages"" dakong 11 p.m. Ang tatlong nabanggit na site ay pag-aari at pinamamahalaan ng Meta Platforms Inc., na dating Facebook Inc. Nagkaroon din ng problema sa Threads, ang social network na inilunsad ng Meta noong nakaraang taon. Ayon sa ulat ng US technology website na The Verge, ""cybersecurity watchdog NetBlocks noted the issue is affecting multiple countries at once."" Naging trending sa X, dating Twitter, ang hashtags na ""hacked,"" ""Mark Zuckerberg,"" ""what is happening,"" ""Meta"" at ""FB and IG."" Sa post sa X, sinabi ni Meta communications director Andy Stone, na batid ng kompanya ang naging aberya. ""We're aware people are having trouble accessing our services. We are working on this now,"" saad nito. Sa status page ng Meta, nakasaad na nagkaroon din ng “major disruptions” sa ilan nilang business tools, kasama na ang Ads Manager, Facebook at Instagram Shops, Meta Business Suite, at Meta Admin Center.— FRJ, GMA Integrated News"
1,"Patay na nang matagpuan ang mga isda sa ilalim ng isang reef dive site dahil umano sa dynamite fishing sa Bohol. Sa ulat ng Unang Balita nitong Martes, mapapanood sa isang video ang mga patay nang isda sa Lumayag Slope na matatagpuan sa boundary ng mga bayan ng Andap at Guindulman sa Bohol. Karamihan sa mga nangamatay na isda ay mga Tamban at Dalagang Bukid. Nagkalasog-lasog din ang iba pang namataang isda. Hinala ng ilan na dulot umano ng dynamite fishing ang pagkamatay ng mga isda. Iniulat na ito sa mga awtoridad para imbestigahan at matukoy ang sanhi ng kanilang pagkamatay. —Jamil Santos/ VAL, GMA Integrated News"
1,"Arestado ang isang delivery rider dahil sa pagbebenta umano ng hinihinalang droga sa Quezon City. Nakuha mula sa kaniya ang mahigit P200,000 halaga ng hinihinalang shabu. Sa ulat ni James Agustin sa Unang Balita nitong Martes, sinabing nadakip ang 28-anyos na suspek sa isinagawang drug buy bust operation sa Barangay Commonwealth. Enero lamang nagsimulang magtulak ang suspek, ayon sa pulisya. Nag-ugat ang operasyon ng mga awtoridad matapos magsumbong ang mga concerned citizen sa barangay na may isang bagong pusher sa kanilang lugar. Nakuha mula sa kaniya ang nasa 30 gramo ng umano’y shabu na nagkakahalaga ng P204,000. Gayunman, higit pa rito ang kayang ibenta ng lalaki. Patuloy na inaalam ng pulisya kung sino ang nagbabagsak ng droga sa suspek. Sinampahan na ang suspek ng reklamong paglabag sa Comprehensive Dangerous Drugs Act. — Jamil Santos/RSJ, GMA Integrated News"
1,"Hindi na lang ang mga naiiwang gamit sa loob ng sasakyan ang pinupuntirya ng mga kawatan kundi maging ang mga computer box ng mga sasakyan na automatic. Sa ulat ni Emil Sumangil sa GMA News ""24 Oras"" nitong Huwebes, makikita sa kuha ng CCTV camera ang ginawang pagpuntirya ng kawatan sa computer box ng isang kotse na nakaparada sa labas ng bahay ng may-ari ng sasakyan. Ayon sa may-ari ng kotse na si Aaron Enecuela, nakita na lang niya na basag ang salamin ng kaniyang kotse at wala na ang computer box, na nagsisilbing ""utak"" ng mga automatic na sasakyan para tumakbo. “Nagulat po kami kasi ang ninanakaw karamihan is gamit sa loob ng sasakyan. Nakakadismaya. Hassle din, ito gamit ko sa work eh,” ayon kay Enecuela. Ayon sa PNP Highway Patrol Group Task Force Limbas, pinag-iinteresan ng mga kawatan ang computer box ng mga sasakyan dahil mataas ang demand nito na nabibili ng mula P20,000 hanggang P100,000 depende sa modelo ng sasakyan. “Malaki ang halaga kapag bibilhin sa regular market, so ang iba natin kababayan, nag re-resort doon sa clandestine o black market. Ibinebenta na po 'yan online, kaya nahihirapan tayo na i-trace kung saan ang source,"" ayon kayPNP-HPG Task Force Limbas chief Police Colonel Joel Casupanan. ""Yung computer box is serialized din po yan, ganun pa man, marami tayong kababayan, electronically magagaling, namamanipulate nila yung mga ganyan parts ng sasakyan,” dagdag niya. Payo niya sa mga may sasakyan, siguraduhin na ligtas ang sasakyan sa lugar na pagpaparadahan. Patuloy pang hinahanap ang suspek na nakuhanan ng CCTV camera.-- FRJ, GMA Integrated News"
1,"Naging dagok sa isang pamilya ang biglaang pagpanaw ng pinakamamahal nilang pusa na inakala nila noong una na nagsusuka lang ng hairball, ngunit na-choke na pala. “Natutulog si daddy, natutulog din si mommy. Parang may narinig pa raw silang nagcho-choke, pero hindi nila masyadong pinansin,” salaysay ni Paula Dahlia Mendoza, furmom ni Fredo, sa ulat ng GMA Integrated Newsfeed. Ayon kay Mendoza, inakala nilang normal lamang ito dahil ito ang kadalasang ginagawa ng kanilang mga alaga. “Parang normal ‘yun sa lahat halos ng pets namin na nagsusuka sila kasi nga nire-release nila ‘yung mga hair. Tapos pagpasok ng kapatid ko, si Abi, the usual na binabati niya lang si Fredo,” sabi niya. Ngunit nang hawakan ng kaniyang kapatid si Fredo, hindi na ito kumikilos. Tinangka pa nilang i-revive si Fredo ngunit kalaunan, dinala na nila ito sa beterinaryo. Pagkaraan ng ilang oras, natanggap ni Paula ang tawag mula sa kaniyang ama na pumanaw na si Fredo. Sinabi ng doktor na posibleng na-choke sa pagkain si Fredo at nabarahan ang daluyan ng hangin nito. “Saan akong banda nagkulang dito? I really don’t want to blame myself, of course, or ‘yung family ko. Bakit hindi nmin inilabas si Fredo agad nu’ng nangyari ‘yun?” sabi ni Mendoza. Ilang linggo na ang dumaan mula nang mamaalam si Fredo, ngunit masakit pa rin sa pamilya Mendoza ang nangyari. Lagi nilang kasalo sa hapagkainan si Fredo. Ngunit ngayon, sa larawan na lang nila ito makikita. Hindi pa rin nila inililigpit ang ilang kagamitan ni Fredo. Kung minsan, pinagmamasdan na lamang nila ang mga ito. Pitong taong naging “baby” ng pamilya Mendoza si Fredo kaya ganoon na lamang ang sakit ng kanilang pamamaalam sa pusa. “Sabi ng family ko, kahit gaano kaikli ‘yung seven years, sobrang napasaya kami ni Fredo,” sabi ni Mendoza. Babaunin ng pamilya Mendoza ang mga masasayang alaala ni Fredo. “Mag-isa lang si Fredo, never siyang mapapalitan. Kahit magkaroon ka pa ng bagong pets. I mean, kapag nawala siya, a certain part of your system, ‘yung part ng kaluluwa mo, ng pagkatao mo, nawala rin,” sabi ni Mendoza. — RSJ, GMA Integrated News"
1,"Matapos ang mahigit dalawang buwang pagtatago, timbog sa Bacoor, Cavite ang isang mangingisda na wanted matapos tangkang patayin ang kaniyang kapitbahay na ninakawan siya umano sa San Mateo, Rizal. Sa ulat ni James Agustin sa Unang Balita nitong Huwebes, sinabing nahanap ng Quezon City Police District ang 33-anyos na suspek na may warrant of arrest para sa kasong attempted murder. Nobyembre noong nakaraang taon nang mangyari ang krimen sa San Mateo, kung saan sugatan ang kapitbahay ng lalaki. Ayon sa pulisya, nagawa ng suspek ang krimen matapos siyang nakawan ng biktima ng P1,500. Ngunit tumanggi ang suspek na nagtago siya, at wala rin siyang alam na may warrant laban sa kaniya. Gayunman, inamin niyang sinaksak niya ang kaniyang kapitbahay. “Ninakawan po ako noong time na ‘yun. Tapos ilang linggo ko siyang pinagbibigyan ako kahit pakonti-konti, hindi niya ako binayaran,” sabi ng suspek. —Jamil Santos/ VAL, GMA Integrated News"
1,"Inakusahan ng lider ng Kingdom of Jesus Christ (KOJC) na si Pastor Apollo Quiboloy ang Amerika na nais umano siyang i-""eliminate"" sa pamamagitan ng ""rendition,"" at sinasabing kasabwat ang gobyerno ng Pilipinas. Umaasa naman ang US, na kakaharap ni Quiboloy ang kaniyang mga kaso. Sa audio recording na naka-post sa Facebook nitong Miyerkules, sinabi ni Quiboloy na may nagbigay sa kaniya ng impormasyon na kumikilos umano ang mga ahensiya ng Amerika-- gaya ng Central Intelligence Agency (CIA) at Federal Bureau of Investigation (FBI) -- para magsagawa ng ""rendition"" laban sa kaniya sa halip na extradition. ""Ayaw na raw po nila ng extradition treaty. Ang kanila pong gagawin ng CIA, FBI, ng US Embassy, at State Department, kasabwat ng ating gobyerno ng Pangulong Marcos at ng First Lady at kung sino pa man ang nasa gobyerno, ako ay rendition ang kanilang gagawin,"" ayon kay Quiboloy. Ang ""rendition,"" ay pagkuha ng isang estado sa isang suspek na may arrest warrant kung nasa ibang estado ito. ""It's not only rendition but also elimination. If it's possible, puwede nila akong i-assassinate,"" sabi pa ni Quiboloy na inaming nagtatago na siya. Ayon sa religious leader, maaaring may bigla na lang pumasok sa kaniyang lugar at kunin siya. Sinabi pa ni Quiboloy sa audio message na nag-alok umano ang US ng $2 milyon reward para siya maaresto. Plano rin umanong taniman siya ng ebidensya gaya ng droga at armas. ""Ang balita namin kung ito ay totoo, sa reliable source, nagsasabi na plaplanting-an daw kami ng bomba, guns, and drugs. Iyan po ay aming babantayan,"" patuloy niya. Harapin ang kaso-- US embassy Sa ipinadalang mensahe sa GMA Integrated News, sinabi ni FBI Public Affairs Specialist Laura Eimiller, na wala siyang alam tungkol sa umano'y $2 milyong pabuya para madakip si Quiboloy. ""There is an active arrest warrant for Mr. Quiboloy but I’m unaware of a reward offer,” sabi ni Eimiller. Sa hiwalay na pahayag ng US Embassy sa Manila, sinabi nito na tiwala silang na haharapin ni Quiboloy ang kaso niya sa Amerika. “We are confident that Quiboloy will face justice for his heinous crimes. Questions about legal proceedings should be directed to the US Department of Justice,” saad sa pahayag. Ayon pa sa US Embassy, nasa Most Wanted List ng Federal Bureau of Investigation (FBI) si Quiboloy dahil sa alegasyon na sangkot siya sa ""serious human rights abuses"" kasama ang ""systemic and pervasive rape."" “For more than a decade, Apollo Quiboloy engaged in serious human rights abuses, including a pattern of systemic and pervasive rape of girls as young as 11 years old, and he is currently on the FBI’s Most Wanted List,” saad pa sa pahayag. Extradition na lang Ayon kay Quiboloy, kasong sex trafficking at cash smuggling umano ang kinakaharap niya sa US. Mas nanaisin umano nila ang extradition at handa nilang harapin ang kaso. “Dahil nandito ako, I will use my constitutional rights for extradition na siyang treaty ng ating bansa. Yan po ang hinihintay ng mga lawyers ko dito sa Pilipinas at sa Amerika,” saad niya. “Handa rin po ako sa kasong 'yan, kung ako ay ma-extradite, pagkatapos mapag-usapan at dumaan na kami sa Court of Appeals, Court of First Instance, at Supreme Court. Kung ilan taon yun, magtiis din sila,” dagdag niya. Nakasaad sa listahan ng mga kasong kinakaharap ni Quiboloy sa US ang conspiracy to engage in sex trafficking by force, coercion, and sex trafficking of children, marriage fraud, fraud and misuse of visas, bulk cash smuggling, promotional money laundering, and international promotional money laundering.-- FRJ, GMA Integrated News"
1,"Tinutugis ang isang lalaki matapos makunan sa CCTV ang ginawa niyang panloloob at pagtangay sa higit P400,000 halaga ng pera at alahas sa dati niyang pinagtrabahuhang karinderya sa Sampaloc, Maynila. Ang suspek, pinaalis noon dahil sa pangungupit. Sa ulat ni James Agustin sa Unang Balita nitong Miyerkoles, mapapanood ang pagpupumilit ng isang lalaki na buksan ang sarado nang karinderya sa lugar. Ilang saglit pa, sa gilid ng establisyimento siya pumunta bago pumasok doon. Nang makapasok, hinalungkat ng lalaki ang kaha, ngunit wala siyang nakuha kaya siya umakyat sa ikalawang palapag kung saan namamalagi ang may-ari at dalawang stay-in na trabahador. Hindi na nakunan pa ng CCTV ang mga sumunod na pangyayari dahil pinutol ng lalaki ang kawad ng CCTV. Ngunit sa kuha ng CCTV ng barangay, makikitang paalis na ang lalaki sa lugar dala-dala ang isang plastic. Ayon sa may-ari ng karinderya, na kagagaling lang noon sa probinsya, nagulat siya nang matuklasang sira na ang lock ng pinto ng kuwarto. Nasa P50,000 ang natangay ng salarin habang halos P400,000 ang kabuuang halaga ng mga alahas at relo. Nang suriin ang CCTV, nalamang ang lalaking nanloob ay ang lalaking nag-sideline ng dalawang linggo sa karinderya na si Johari Buat, 23-anyos. Ninakaw din ng suspek pati cellphone at pera ng dalawang stay-in na empleyado. Enero ng alisin ng may-ari sa trabaho ang suspek matapos makunan sa CCTV na kumupit siya ng pera sa kaha. Naiulat na ang krimen sa Manila Police District Station 4. Patuloy na tinutugis si Buat, na may apat pang establisyimento na ninakawan sa Quiapo. — Jamil Santos/VBL, GMA Integrated News"
1,"Inanunsyo ng AirAsia ang kanilang ""piso sale"" ngayong 2024 na puwedeng magpa-book hanggang sa February 25. Sa Facebook post ng nasabing budget airlines, nakasaad na mayroong 336,780 total seat ang available sa kanilang pakulo na ang travel period ay mula September 1, 2024 hanggang sa June 18, 2025. ""Book from as low as PHP 1 one-way base fare to select AirAsia flights. #LFG: Let's Fly & Go!,"" saad nito sa post. Kabilang sa hanggang P1 one-way base fare ang destinasyon mula Manila patungong Iloilo, Cebu, Davao, Cagayan de Oro, Bacolod, Caticlan, at Puerto Princesa, Palawan. Mayroon din silang alok na one-way base fare na P1 mula Manila patungo sa ilang destinasyon sa China. Gayundin ang iba pang biyahe na mula P711 sa Macao, hanggang P2,711 sa Tokyo, Japan. ""See airasia.com for details,"" saad pa sa post. -- FRJ, GMA Integrated News"
1,"Arestado ang isang Koreanong pugante na nagre-recruit umano ng mga Pilipino upang maghatid ng droga sa South Korea. Sa ulat ni John Consulta sa 24 Oras Weekend nitong Sabado, sinabing lumipad pa-Marinduque para makaiwas ang high profile Korean fugitive na si Sim Dongwoo, ngunit nadakip siya ng mga tauhan ng Bureau of Immigration – Fugitive Search Unit at Philippine Drug Enforcement Agency. Ayon sa hepe ng BI – Fugitive Search Unit na si Rendel Sy, nadakip si Sim noong 2021 dahil sa kaso niya sa Korea dahil sa telecom fraud, ngunit pinakawalan na hindi alam ng BI kaya siya nagtago ulit. Gayunman, na-monitor ng mga awtoridad sa Korea ang suspek dahil sa mga nahuling drug mules doon. Lumabas pa sa imbestigasyon na si Sim ang source sa Pilipinas. Bagong kaso ngayon ng Korean national ang pagpapadala ng shabu sa pamamagitan ng kaniyang Koreanong drug mules na nire-recruit dito sa Pilipinas. “Nilalagay nila itong methamphetamine o shabu sa sole ng sapatos. May instances na nilalagay din sa sanitary pads o kanilang private parts para nga hindi ma-check ng ating airport authorities, kaya ito’y nakakalusot papunta ng Korea,” sabi ni Sy. Dagdag ni Sy, nasa 200 grams ng shabu umano ang dinadala ng drug mules ng Koreano. Nakapiit na ngayon sa BI Detention Facility ang Koreanong pugante, na sinisikap pang kunan ng pahayag ng GMA Integrated News. Nagsasagawa na rin ng backtracking ang BI upang matukoy kung sino-sino pa ang mga kasabwat ni Sim. — Jamil Santos/VBL, GMA Integrated News "
1,"Nagiging aktrasyon ngayon ng Maynila para sa mga namamasyal ang iconic at makasaysayang Manila Clock Tower na may museum na rin. Sa ulat ni Vonne Aquino sa GTV ""State of the Nation"" nitong Miyerkules, sinabing 1930s nang itayo ang naturang tore ng orasan kasama ang mismong city hall ng Maynila, na idinisenyo ni architect Antonio Toledo. Halos 100 feet ang elevation nito at mayroon itong apat na clock faces na nakaharap sa Intramuros, Bonifacio Shrine, Rizal Park at Palasyo ng Malacanang. Bukod sa pagbibigay ng tamang oras, puwede na rin ngayong akyatin ang tore na may 200 steps. Sa tuktok ng tore, makikita ang 360 degrees view ng Maynila. Bukod dito, isa na rin itong museyo.Ayon kay Jose Ma. D. Belmonte, project head ng Manila Clock Tower museum, ginawa nila ito para lalo pang ipromote ang kultura ng mga Manileno. Makikita sa museo ang mga larawan sa nangyaring digmaan noon napinsala ang Maynila, mga vintage explosives na ginamit noong World War II. Ngayong National Arts month, makikita rito ang iba’t ibang obra ng mga artist. Bukas ang Tower Clock museum mula 10:00 am hanggang 3:00 pm, mula Martes hanggang Biyernes. Pero bago magpunta, magpa-schedule muna sa kanilang official social media page. -- FRJ, GMA Integrated News"
1,"Dahil sa pagmomotorsiklo nang walang suot na helmet, naaresto ang isang lalaki na lumitaw sa imbestigasyon na kabilang pala sa isang grupo ng mga holdaper na gumagala sa Maynila. Sa ulat ni John Consulta sa GMA News ""24 Oras"" nitong Martes, nakilala ang suspek na si Ian Christopher Lapuz, na naaresto sa isang checkpoint ng Manila Police District Station 9 (Malate Police Station). Nakuha kay Lapuz ang isang kalibre .45 na baril na may mga bala, at ang motorsiklo na ginamit ng grupo sa panghoholdap. ""Nag-review tayo ng mga CCTV recordings. Siya 'yung rider doon sa isang motorsiklo at na-identify na rin natin 'yung ibang kasamahan niya,"" sabi ni MPD director Police Brigadier General Arnold Thomas Ibay. Isa umano si Lapuz sa anim na suspek na nakasakay sa tatlong motorsiklo na nahuli-cam sa Maynila noong nakaraang buwan na may hinoldap na lalaki na katatapos lang mag-withdraw ng pera sa ATM. BASAHIN: Mga holdaper na nakamotorsiklo, gumagala sa Maynila; nag-withdraw sa ATM, nabiktima Aminado naman si Lapuz sa krimen at idinahilan na buntis ang kaniyang asawa kaya sumama siya sa grupo dahil kailangan niya ng pera. Ayon kay Lapuz, kung sino lang ang madaanan nila ang kanilang binibiktima gaya ng lalaking nag-withdraw ng pera. Sinabi naman ni Ibay na patuloy ang paghahanap nila sa iba pang sangkot sa grupo. — FRJ, GMA Integrated News"
1,"Arestado ang isang babae sa Quezon City dahil sa pagkakasangkot umano sa ""rent-tangay"" modus, ayon sa ulat ni James Agustin sa Unang Balita nitong Martes. Inaresto ang 26-anyos na babae sa isang entrapment operation sa Barangay UP Campus matapos tangayin umano ang nirentahan niyang sasakyan na pinatutubos umano niya sa halagang P200,000. Kuwento ng may-ari ng sasakyan, nakatransaksiyon niya online ang suspek noong January 10. Rerentahan daw nito ang SUV sa loob ng dalawang araw, pero umabot na ng isang buwan ay hindi pa ito ibinabalik. ""Mga ilang araw, naghihintay kami sa panibagong kontrata para makipagkita pero hindi na po nakikipagkita. Tapos 'yung GPS po patay na so nagtataka na kami, kinakabahan na rin kami. Tapos hindi mo na makausap nang maayos 'yung nag-rent,"" sabi ng biktima. Dagdag pa ng biktima, hindi pa nila tapos bayaran sa bangko ang sasakyan na hanggang ngayon ay hindi pa natatagpuan. Dumulog din sa pulisya ang iba pang nabiktima ng suspek. Sa follow-up operation nabawi ang dalawa pang tinangay na sasakyan sa tulong ng GPS. Naisanla na pala ang mga ito ng suspek. Ayon sa pulisya, may apat pang kasamahan ang naarestong suspek. Nago-operate daw ang grupo sa Quezon City, Pasay, Cavite at Laguna. Nasampahan na ang naarestong suspek ng reklamong robbery-extortion. Aniya, nadamay lang siya. ""Nadamay lang po ako, sir. Kung ano man po iyong naging transaksiyon ko, naibalik ko na nang maayos,"" sabi ng suspek. Patuloy na hinahanap ng pulisya ang iba pang kasabwat ng suspek. Nananawagan din sila sa iba pang nabiktima ng grupo na makipag-ugnayan sa kanila. —KBK, GMA Integrated News"
1,"Nagdulot umano ng trauma sa isang pasahero ang hinihinala niyang ""modus"" ng kawatan sa pamamagitan ng paglalagay sa kaniya ng ketchup habang nakasakay sa MRT. Sa ulat ni Vonne Aquino sa GTV ""State of the Nation"" nitong Biyernes, sinabing Disyembre nangyari kay Cris Manimtim ang insidente pero tandang-tanda pa rin niya ang mga detalye nito. Kuwento ni Cris, papasok siya sa trabaho at sumakay siya ng MRT sa Cubao Station. Pero ang isang pasahero sa kaniyang harapan, lumipat daw sa kaniyang likuran pagsapit nila sa Ortigas Station. At nang makarating na sila sa Shaw Boulevard Station, sinabihan siya ng naturang pasahero na mayroon siyang ketchup sa bag. Sa larawan na ipinost noon ni Cris, makikita nga na may ketchup siya sa damit sa bandang balikat, at maging sa bag. Pinahahanap daw siya ng pasahero ng tissue para punasan ang ketchup. Pero hinayaan na lang ni Cris ang ketchup kahit tumutulo na dahil naalala niya ang kuwento ng isa niyang kaibigan tungkol sa katulad na modus na nawalan ng gamit. Kahit lumabas na siya sa bagon ng tren, sinabihan pa rin daw siya ng pasahero na magtungo sa CR upang doon maglinis. Pero hindi pa rin niya pinansin ang pasahero at dumiresto na siya palabas ng MRT. Bagaman walang nawalang gamit sa kaniya dahil hindi niya binitawan ang hawak na cellphone, nanawagan si Cris sa pamunuan ng MRT na mas higpitan pa ang kanilang seguridad. Sinusubukan pa ng GMA Integrated News na makuha ang panig ng pamunuan ng MRT. Gayunman, sinabi ni Department of Transportation Secretary Jaime Bautista, na ngayon lang niya narinig ang naturang uri ng modus at patitingnan daw niya ito sa MRT. -- FRJ, GMA Integrated News"
1,"Nagpositibo sa microplastic o maliliit na plastic ang mga bangus na nagmula sa ilang palaisdaan sa Mindanao, batay sa resulta ng pagsusuri ng Department of Science and Technology National Research Council of the Philippines (DOST-NRCP). Sa ulat ni Mark Salazar sa GMA News 24 Oras nitong Huwebes, sinabing lumabas sa naturang pag-aaral na 60% ng mga sinuring bangus ang nakitaan ng microplastic sa tiyan. “Ang microplastics kasi, mas malaki ang epekto niya sa mas maliliit na organismo,” ayon kay Dr. Deo Florence Onda, Microbial Oceanographer of Marine Science Institute."" “Kung 'yung maliliit na isda ay naapektuhan at hindi na nila kayang lumaki dahil sa microplastics, anong mangyayari? Ano 'yung aanihin natin? Kulang pa rin tayo sa pag-aaral kung ano 'yung overall impact niya sa health ng tao,” sabi pa ni Onda. Sinabi naman ni Environment Secretary Maria Antonia Yulo-Loyzaga, na hindi lang sa kalikasan ang banta ng microplastic, kung hindi maging sa kabuhayan ng mga mangingisda. “Nilalason po ng mga plastic na ito ang mga palaisdaan at tsino-choke po nila ang mga coral reefs natin. Dito po nanggagaling ang livelihood ng mga mangingisda natin at ang mga isda na kinakain po natin araw-araw. Ang mga isda po natin ay kumakain ng mga microplastic,” sabi ni Yulo. Pangunahing dahilan ng microplastic ang mga plastic na pambalot sa mga produkto na nagiging basura at napupunta sa mga kanal, ilog, hanggang sa dagat. Ayon kay Yulo, mahigit 140 million plastic sachets ang inaanod sa karagatan. Noong August 2022, lumabas sa isang pag-aaral na kabilang ang Pilipinas sa mga bansa na pangunahing nagpaparumi sa karagatan. Nais ngayon ng kalihim na kumilos ang mga kompanya para sila ang komolekta sa mga basura nilang plastic na kanilang ginagawa para sa kanilang produkto. Sa 2028, nais ng DENR na makolekta ng mga kompanya ang 80% ng ginawa nilang plastic . “We are now implementing ang Extended Producers’ Responsibility Law. Ano pong ibig sabihin niyan? Iyan po ay nagsi-shift burden na kumolekta ng plastic basura dito po sa mga korporasyon na nagpo-produce po ng plastic packaging,” ani Yulo. Sinabi ni Dr. Onda na mayroon ding pag-aaral na pinapangambahan na mas marami na ang plastic sa dagat kaysa sa mga isda pagsapit ng 2050 kapag hindi natugunan ang problema.—FRJ, GMA Integrated News"
1,"Isang mananaya ang mapalad na nanalo ng mahigit P56 milyong jackpot prize sa Lotto 6/42 draw nitong Martes, Enero, 30, 2024. Sa website ng Philippine Charity Sweepstakes Office, nakasaad na ang lumabas na mga numero sa Lotto 6/42 ay 38-20-19-04-16-40, na may kabuuang premyo na P56,638,411,00. Samantala, wala namang nanalo sa iba pang major draw na kasabay nito. Ang lumabas na mga numero sa Ultra Lotto 6/58 ay 36-51-01-56-04-42, at aabot ang jackpot nito sa mahigit P82 milyon. Mahigit P27 milyon naman ang premyo sa Superlotto 6/49 na ang lumabas na mga numero ay 09-26-10-47-35-25. Wala ring tumama sa 6D Lotto na ang kombinasyon ng mga numero ay 1-5-9-6-3-1, at umaabot na sa P5,877,898.00 ang premyo.—FRJ, GMA Integrated News"
1,"Sinagot ni Speaker Martin Romualdez ang mga akusasyon ng mga senador laban sa kaniya at sa Kamara de Representantes kaugnay sa hakbang na people's initiative (PI) para amyendahan ang 1987 Constitution. Mungkahi niya sa mga senador, magtrabaho at sundin ang ""parliamentary courtesy."" Sa pulong balitaan nitong Biyernes, sinabi ni Romualdez na dapat pagtuunan ng pansin ng Senado ang kanilang trabaho na ipasa ang mga prayoridad na panukalang batas ng administrasyong Marcos sa halip na batikusin ang Kamara at iugnay sa PI. ""Tapos na ang trabaho ng House of Representatives [Kamara] . Tapos na lahat ng assignment. Iyong senador, hindi pa tapos. Tapusin niyo [Senado] ang trabaho niyo. Naghihintay ang mga Pilipino. Kadugay (ang bagal),"" pahayag ni Romualdez nang tanungin ng mga mamamahayag sa Legislative Executive Development Advisory Council (LEDAC) meeting na hindi natuloy nitong Huwebes. Inakusahan din si Romualdez ng pinsan niyang si Sen. Imee Marcos na sinasalungat umano ang kagustuhan ni Pangulong Ferdinand ""Bongbong"" Marcos Jr., na huwag nang ituloy ang PI. Bukod sa itinuturo si Romualdez na siyang nasa likod ng PI, sinabi ni Sen. Imee na may inilaan umano na tig-P20 milyon sa bawat distrito kaugnay ng PI. Pero ayon kay Romualdez, na dati nang itinanggi na may kinalaman siya sa pangangalap ng pirma para sa PI, ang paggawa ng batas ang trabaho ng Kamara at Senado. ""Wala kayong pakialam sa PI,"" ani Romualdez. ""Trabaho 'yan ng taumbayan. Ang Congress at senator, ang trabaho, legislation. PI is power of the people. Buckle down to work. There is only 24 of you, get your act together. Focus on your work. Stop hitting on Congress and maintain parliamentary courtesy."" Una rito, lumagda sa isang manifesto ang lahat ng senador para tutulan ang PI, at hakbangin tungkol sa Charter change na pagsasamahin ang boto ng mga senador at kongresista. Tungkol sa alegasyon ng P20 milyon alokasyon umano sa bawat distrito, sabi ng lider ng Kamara, ""Maraming marites (tsismosa) diyan sa Senate. All speculation."" Sumulat na si Romualdez kay Senate President Juan Miguel Zubiri para tiyakin ang suporta ng Kamara sa Senate's Resolution of Both Houses 6, na layong amyendahan ang economic provisions sa Saligang Batas. ""The House of Representatives, despite the very toxic rhetoric coming out of the Senate... we would like to suggest to the leadership to exercise parliamentary courtesy and that they behave more properly. I wrote the letter to assuage any hurt feelings that they have,"" ayon kay Romualdez. ""Kung ano-ano lumalabas diyan eh, hindi natin pinapatulan kasi walang basehan. We do not dignify statement that are divisive. We respond to calls for unity, sobriety, and for everyone to work together for betterment of the Filipino,"" dagdag niya. Sinusubukan pa ng GMA News Online na makuhanan ng reaksyon ang mga senador sa pangunguna ni Zubiri at Senate Majority Leader Joel Villanueva. — may ulat si Llanesca T. Panti/FRJ, GMA Integrated News"
1,"Humarap sa pagdinig ng isang komite sa Senado nitong Martes ang ilang dating miyembro ng Kingdom of Jesus Christ (KOJC) na pinagsamantalahan umano ng lider nito na si Pastor Apollo Quiboloy. Sa ulat ni Mav Gonzales sa GTV ""State of the Nation,"" kabilang sa mga nag-akusa laban kay Quiboloy ang dalawang babaeng Ukrainian na dati rin umanong mga miyembro ng KOJC. Sa pagdinig ng Senate Committee on Women, Children, Family Relations, and Gender Equality na pinamumunuan ni Senador Risa Hontiveros, sinabi ng Ukrainian na itinago sa pangalang ""Nina,"" na nangyari umano ang pagsasamantala sa kaniya sa tinatawag na ""night duty."" ""It's called night duty... I was like praying that he will just be sleeping and not touching me,"" ani Nina. Ang isa pang Ukrainian na itinago sa pangalang ""Sofia,"" sinabihan din na dapat ialay maging ang kaniyang katawan. ""I leave my job, i leave my school, i leave my friends and my parents...and they were just like, 'even your body you can sacrifice,'"" saad niya. Ang Pilipina na dating miyembro ng KOJC na itinago sa pangalang ""Amanda,"" sinabing 17-anyos lang siya nang pagsamantalahan umano ni Quiboloy. ""Parte daw ng trabaho ng ministry of the pastorals na i-masahe si Quiboloy. Special privilege daw ito dahil hindi naman daw lahat nahahawakan at nakakalapit sa anak ng diyos. Basta ibigay ko lang daw ang sarili ko,"" sabi ni Amanda sa komite May iba pa raw na mga menor de edad na naging biktima. Dahil umano sa kaniyang mga alegasyon, nakatanggap daw si Amanda ng mga banta at kinasuhan ng cyberlibel. Ang isa pang dating miyembro ng KOJC na itinago sa pangalang ""Jerome,"" pinagbebenta umano ng kung anu-ano at nire-remit lahat ng kita kay Quiboloy. Pinagbawalan daw sila na manligaw at manood ng sine. Pero hindi nila ito sinunod kaya pinarusahan sila nang mahuli. ""Tumawag siya sa amin. Kinakabit sa speaker sinabi niya iuntog niyo ulo niyo hanggang dumugo. Pakiramdam ko noon mamamatay na ako o mabubulag dahil may sili pa mata ko at bibig,"" pahayag niya. Hindi dumalo sa naturang pagdinig si Quiboloy pero may sinabi siya kaniyang programa. ""Ni-lay down ko ang kabutihan sa inyo tapos nag-take advantage kayo mga pobre kayo. Mga prostitute kayo,"" ani Quiboloy. Dahil hindi dumalo sa pagdinig ng komite, ipina-subpoena na ng komite si Quiboloy para obligahin siyang pumunta sa Senado. ""Hindi kayo anak ng diyos na except sa awtoridad ng estado,"" anang senadora. Nasa pagdinig ang abogado ni Quiboloy pero hindi siya pinagsalita dahil personal daw ang mga akusasyon na dapat na mismong ang inaakusahan ang sumagot. Sinubukan din na hingan ng komento ang kampo ni Quiboloy pero hindi ito nagbigay ng komento, ayon sa ulat.-- FRJ, GMA Integrated News"
1,"Naglabas ng manifesto ang Mataas na Kapulungan na pirmado ng 24 na senador para tutulan at kondenahin ang people's initiative bilang paraan ng pag-amyenda sa 1987 Constitution. Iginiit naman ni Speaker Martin Romualdez na lider ng Mababang Kapulungan na wala siyang kinalaman sa pangangalap ng pirma para sa PI. Nitong Martes, binasa ni Senate President Juan Miguel Zubiri sa sesyon ng Senado ang manifesto ng kanilang pagtutol sa PI. Ginawa ito isang araw makaraang mapulong ng mga senador para talakayin ang hakbang patungkol sa Charter change o cha-cha. ""We respect and recognize the people as our sovereign, with the right to call for Constitutional amendments. We must, however, guard against any sinister and underhanded attempt to change the Constitution by exploiting our democratic process under the guise of a people's initiative,"" saad sa manifesto. ""This so-called 'people's' initiative (PI) proposes only one change: in acting as a constituent assembly, the Senate and the House shall vote jointly. While it seems simple, the goal is apparent to make it easier to revise the Constitution by eliminating the Senate from the equation. It is an obvious prelude to further amendments, revisions, or even an overhaul of our entire Constitution,"" dagdag nito. Nababahala ang mga senador na maisagawa ang cha-cha nang walang pagsang-ayon ng Senado sa paraan ng PI. Wala rin umanong laban ang boto ng 24 na senador kontra sa 316 na kongresista kung gagawing magkasama ang pagboto ng Kamara at Senado. ""This singular and seemingly innocuous change in the Constitution will open the floodgates to a wave of amendments and revisions that will erode the nation as we know it. To allow joint voting will destroy the delicate balance on which our hard-won democracy rests,"" ayon sa manifesto. ""It will destabilize the principle of bicameralism and our system of checks and balances. With this change, the Senate is left powerless to stop even the most radical proposals: We cannot protect our lands from foreign ownership; We cannot stop the removal of term limits or a no election scenario in 2025, or worse, in 2028,"" dagdag nito. Tinawag din sa manifesto na ""ridiculous"" na aalisan ng papel ang Senado, na co-equal chamber ng Kamara at nagpapasa maging ng mga lokal na panukalang batas, pagdating sa Charter change na ""most monumental act of policymaking concerning the highest law in the land."" ""Today, the Senate once again stands as a bastion of democracy, as it rejects this brazen attempt to violate the Constitution, the country, and our people,"" ayon pa sa manifesto. Demokratikong proseso Sa isang pahayag, iginiit naman ni Speaker Ferdinand Martin Romualdez na walang kinalaman ang Kamara sa pangangalap ng mga pirma para sa PI. ''I vehemently denounce any allegations of bribery or unethical practices in persuading citizens to sign the petition for the People’s Initiative. Such actions, if true, would violate the initiative's spirit of honest and voluntary participation and erode our democratic foundations,'' ayon kay Romualdez. ''While the House respects and supports the People’s Initiative as an independent, citizen-driven process, our role is to facilitate and encourage democratic participation without direct involvement in signature collection,'' patuloy niya. Tiniyak ng lider ng Kamara na naaayon sa batas ang anumang hakbang na gagawin kaugnay sa mga mungkahing amyendahan ang Saligang Batas. ''The House of Representatives stands committed to providing a transparent and accountable framework to support the People’s Initiative, ensuring that it remains a true representation of the people's collective will. We are here to support and respect the outcomes of this process, affirming the People’s Initiative as the purest form of democracy,'' sabi ni Romualdez. Inihayag naman ni Pangulong Ferdinand ''Bongbong'' Marcos Jr. na dapat hayaan ang Commission on Elections (Comelec) na gawin nito ang trabaho patungkol sa pagberipika ng mga pirma para sa PI. ''Well, pagka binayaran ‘yung signature, hindi tatanggapin ng Comelec ‘yun. So walang magandang mangyayari,'' ayon kay Marcos patungkol sa mga alegasyon ng nagkaroon ng pagsuhol sa mga tao para pumirma sa PI.--may ulat sina Hana Bordey, Anna Anna Felicia Bajo/FRJ, GMA Integrated News"
1,"Sinabi ni Speaker Romualdez na itinanggi ng ilang retiradong heneral na nakausap niya na sinusuportahan umano ng alumni ng Philippine Military Academy (PMA) at iba pang grupo ng military retirees ang hakbang para guluhin ang administrasyon ni Pangulong Ferdinand ""Bongbong"" Marcos Jr. Sa isang pahayag nitong Lunes, sinabi ni Romualdez na nasa 22 retiradong heneral ng Armed Forces of the Philippines (AFP) ang kaniyang nakausap at tiniyak ang suporta nila kay Marcos. “We are all here today, united, to air our support to President Ferdinand Marcos, Jr, his administration, and the leadership of the House of Representatives and the Senate,” saad ni Admiral Danilo Abinoja, chairman and chief executive officer ng Philippine Military Academy Alumni Association, Inc., sa nasabing pulong. “We continue to abide by and vow to defend the Constitution, and the duly-constituted authorities. That is our oath, then and until now,” dagdag niya. Una rito, itinanggi rin ng pamunuan ng AFP at Philippine National Police (PNP) na mayroong destabilization plot laban sa gobyerno. Gayunman, sinabi ng kapatid ng pangulo na si Senador Imee Marcos, na ""galing sa loob"" ang umano'y destab plot. BASAHIN: Sen. Imee tungkol sa umano'y destab plot vs Marcos gov't: 'Galing mismo sa loob' Sa pahayag na inilabas ng tanggapan ni Romualdez, sinabi umano ni Abinoja na suportado rin si Marcos ng mga iba pang paaralan na para sa mga servicemen gaya ng Navy, Air Force at Coast Guard. “In fact, the Association of Service Academies of the Philippines is issuing a manifesto of support to President Marcos and his administration,” anang retiradong opisyal. Nakasaad din sa pahayag na sinabi umano ni retired Major General Marlou Salazar, Vice President ng National ROTC Alumni Association, Inc., na tutol ang kanilang grupo sa ano mang pagtatangka na guluhin ang Marcos administration. “Ayaw naming magkagulo. A kingdom should not be divided if we want it to succeed,” ani Salazar. Inihayag naman ni retired General and Philippine Military Academy Retired Alumni Association chairman Raul Gonzales na, ""We support the sentiments of the PMA alumni here today and we are duty-bound to defend the Constitution even now that we are out of service. Some have different beliefs, but the general membership is united in defending this government.” Ipinakita naman ni retired General and Association of Generals and Flag Officers (AGFO) vice chairman Gerry Doria ang kopya ng resolusyon ng PMA Class 75 na nagsasaad ng pagkondena sa “abhorring acts that undermine the economic, social and political gains that the current administration has put up over the years.” Pinasalamatan naman ni Romualdez ang mga retiradong heneral sa pagpapahayag ng suporta sa gobyerno. “We are happy to receive you here and listen to you. Words are not enough to express our gratitude to all of you. We are always sensitive, responsive, and reflective of what you have to say even after you left the service. We value all that you share here today,"" ani Romualdez.—FRJ, GMA Integrated News"
1,"Hinuli ng mga awtoridad ang 101 na menor de edad sa Payatas dahil sa paglabag sa curfew ordinance ng Quezon City. Ang ilan sa kanila ay nahuling nag-iinuman, walang damit pang-itaas, o pakalat-kalat sa kalsada, ayon sa ulat ng Unang Balita nitong Lunes. Dinala ng mga tauhan ng pulisya at barangay ang mga menor de edad sa Payatas Covered Court. Dito sila prinoseso at ipinatawag din ang kanilang mga magulang. Ayon sa ordinansa ng Quezon City, bawal ang kabataan sa labas ng kanilang mga bahay mula 10 p.m. hanggang 5 a.m. liban na lang kung may valid na dahilan. —KG, GMA Integrated News"
1,"Isang lalaking gumamit ng social media para may makilala ang nabiktima ng sextortion, o ang panghuhuthot ng pera kapalit ng 'di paglalabas ng maseselan niyang video. Ayon sa ulat ni Raffy Tima sa 24 Oras Weekend, pumalag pa noong una pero wala na ring nagawa nang pagtulungan ng tatlong pulis at padapain sa lupa ang suspek sa Bago Bantay, Quezon City. Nakuha mula sa kanya ang cellphone na hinihinalang gamit niya para kunan ang pribadong aktibidad nila ng naging biktima. Ayon kay alyas ""Francis,"" ang 35-anyos na biktima, nakilala niya ang suspek sa social media nitong December 16. Agad daw siyang nagyayang makipagkita. Noong gabi ring iyon at may nangyari raw sa kanila. Dito na rin daw pala siya kinunan ng video ng suspek. ""Habang tinatanong ko siya 'anong ginagawa mo, kinukuhanan mo ba ako,, dine-deny niya tapos pag titingnan ko po, nililipat niya sa parang second na tab na nanonood daw siya ng porn,"" ani Francis. December 17, nagsimula na raw maghingi ng pera ang suspek kapalit ng hindi pagpapakalat sa maselang video. Dala ng takot, nagpadala ng pera ang biktima. Mula noon, halos araw-araw na raw kung manghuthot ang suspek hanggang umabot na sa P35,000. Nitong Enero, nag-abroad ang biktima kaya hindi raw siya sumagot—pero ang suspek, pinuntahan daw siya mismo sa kanilang bahay. Pina-barangay raw niya ang suspek. ""From there, pinasulat ko siya, sabi ko, 'Huwag ka nang pupunta dito, 'yun ang isulat mo, huwag ka nang pupunta dito sa bahay namin ulit, huwag mo na ako iistorbohin.' Nag promise siya doon."" Pero sa halip na tumigil, isang nagpakilalang kaibigan ng suspek ang nagpadala ng screenshot ng malaswang video at nagsimula na ring manghingi ng pera. Isinali pa raw ang biktima sa isang social media app na tila nag-aalok ng sexual services. Dito na raw siya nagsumbong sa mga pulis na agad nagkasa ng entrapment operation. Sinubukan ng GMA Integrated News na makuha ang panig ng suspek pero hindi pa ito makausap dahil nakakulong siya ngayon sa Camp Crame. ""Pananakot at nanghihingi siya ng pera kaya finile namin sa kaniya ay Article 294, yung robbery extortion, ng Revised Penal Code. Dinagdag pa 'yung grave coercion pati na yung Safe Spaces Act, saad ni Police Colonel Jay Guillermo, hepe ng cybercrime response unit ng PNP-ACG. At dahil sa paggamit ng social media, Ayon sa pnp Anti-Cybercrime Group, mas matindi pa ang magiging parusa sa suspek kung mapatunayang guilty. ""Ang penalty po niyan ay one degree higher. So katulad po ng robbery extortion, pag ang sentensiya mo ay six years to 12 years, pag napatunayan ng korte yan at ginamitan mo ito ng information communications technology, tataas po 'yan ng 12 years to 20 years,"" ani Guillermo. — BM, GMA Integrated News"
1,"Hindi lang isa kung hindi tatlong beses hinihinalang nasangkot sa away sa kalsada ang isang lalaki na may pagkakataon na na-videohan na may hawak na pamalo. Ang Land Transportation Office (LTO), naglabas na ng show cause order laban sa may-ari ng sasakyan. Sa ulat ni Katrina Son sa GMA News ""24 Oras"" nitong Lunes, sinabing kumalat agad sa social media nitong unang linggo ng Enero ang video ng lalaking motorista na nakitang humaharurot sa isang kalsada sa Quezon City. Tumigil siya ay kinompronta ang motorista na kaniyang nakaalitan na hindi naman bumaba ng sasakyan sa kabila ng ginawa nitong paghahamon. Pagkalipas ng ilang linggo, isa pang video ang lumabas na kamukha rin ng kontrobesiyal na motorista sa unang video ang sangkot sa panibagong insidente. Gaya nang unang insidente, hindi rin bumaba ng sasakyan ang motorista na hinahamon ng lalaking may hawak ng pamalo na winawasiwas pa niya. Isa pang video ang lumabas sa social media na may kinokompronta naman na driver ng van ang pinapaniwalaang motorista na nakita sa naunang dalawang video. Napag-alaman na pinadalhan na ni Land Transportation Office (LTO) chief Asec. Vigor Mendoza II, ng show cause order ang pangalan na nakarehistrong may-ari ng sasakyan nang una pa lang itong masangkot sa awar sa kalsada at nag-viral ang video. ""As part of due process, we want to know the side of the person involved before any action of the LTO,"" ayon sa opisyal. Dalawang paglabag daw ang nakikita nilang ginawa ng motorista sa viral video-- obstruction of traffic at improper person to operate a motor vehicle, na kanselasyon ng driver's license ang parusa. Nanawagan ang LTO sa registered owner ng sasakyan na makipagtulungan sa imbestigasyon na sisimulan sa Enero 17. -- FRJ, GMA Integrated News"
1,"Maaksyon ang naging paghuli ng mga pulis sa isang lalaki na nang holdap umano sa isang jeep sa Santa Mesa, Maynila. Ang suspek, tila nakipagpatintero pa at muntik makatakas, bago nahuli matapos mabaril sa binti. Sa ulat ni Nico Waje sa 24 Oras Weekend nitong Sabado, makikita ang paghambalang ng isang jeep sa Ramon Magsaysay Boulevard na sakop ng Barangay 634. May holdaper sa loob ng jeep habang pinaliligiran ng mga pulis ang sasakyan. Ilang saglit pa, isang pulis na may riot shield ang lumapit sa bintana ng jeep at sinundot ang suspek, na sinabayan ng pagbatuta ng isa pang pulis.Isa pang pulis ang nakaabang sa tapat ng pintuan ng jeep at tinututukan ng baril ang holdaper.Sa kabila ng dami ng mga nakapalibot na pulis, nakalabas pa rin ang suspek sa sasakyan.Dito na pinaputukan ng mga pulis ang suspek. Hindi na nakunan ang mga sumunod na insidente sa video ngunit sinabi ng Manila Police District na nahuli na ang suspek, na kasalukuyang nasa ospital matapos magtamo ng tama ng bala sa binti.Base sa salaysay ng driver ng jeep na tumangging magpakilala, mag-5 p.m. ng Biyernes nang biglang sumakay sa jeep ang suspek.""Noong una, kaii-stop lang po namin dito sa may J.P. Rizal. Tapos sinaktuhan niya ng pag-go, alam mo 'yung akto na bigla siyang sumabit. Pagkasabit niya sa jeep, dumiretso siya sa akin, sa may leeg ko po na may patalim siya. Sabi niya 'Pre holdap 'to, dumiretso ka lang,'"" kuwento ng jeepney driver.May limang pasahero noon ang jeep, kabilang ang mga matanda at bata.""Naawa rin po ako, nag-iiyakan na sila sa estribo ko, sa akin lang siya nakatutok. Sabi niya, 'idiretso mo, idiretso mo.' Sabi ko 'Sige kuya okay lang, ididiretso ko lang, ibibigay ko 'yung gusto mo, huwag mo lang kaming saktan,'"" sabi ng jeepney driver.Dalawang dekada nang nagmamaneho ng jeep ang biktima kaya kabisado na niya ang kahabaan ng Ramon Magsaysay Boulevard at nang ma-holdap, hindi siya nataranta at alam ang gagawin. Ibinalagbag ng jeepney driver ang sasakyan sa U-turn slot kung saan may estasyon ng pulis. Sinabi ng MPD na nang-uunday ng patalim ang suspek noong hinuhuli nila ito kaya nang tinangka nitong tumakas, binaril na siya ng isang pulis sa binti.Patuloy na inaalam ang pagkakakilanlan ng suspek, na walang maipakitang ID at ayaw magsalita.Nakuha mula sa kaniya ang kitchen knife na ginamit niya sa pangho-holdap. — Jamil Santos/VBL, GMA Integrated News"
1,"Pinanumpa na ni Pangulong Ferdinand ""Bongbong"" Marcos Jr. nitong Biyernes si House Deputy Speaker Ralph Recto bilang bagong kalihim ng Department of Finance, kapalit ni Benjamin Diokno. Ginanap sa Malacañang ang panunumpa ni Recto na sinaksihan ng kaniyang asawa na si Vilma Santos-Recto. Bukod kay Recto, nanumpa rin kay Marcos si Frederick Go, bilang kalihim ng bagong tanggapan na Office of the Special Assistant to the President for Investment and Economic Affairs (OSAPIEA). Binati naman ni dating Senate President Manny Villar si Recto sa bago nitong posisyon na nakasabay niya sa Kongreso mula noong 1992, at naging kagrupo sa tinatawag na ""Wednesday Group."" ""I have had a front row view of his financial acumen, his steadiness in the face of challenges, and his desire to bring about prosperity to Filipinos. Definitely the best man for the job,"" ani Villar sa pahayag. Suportado rin ni Basilan Rep. Mujiv Hataman ang pagkakahirang kay Recto bilang bagong Finance chief na tinawag niyang magaling na ekonomista at mahusay magtrabaho. ""Sen. Recto's track record as a legislator is remarkable, having chaired several key committees in the Senate, including on Government Corporations and Public Enterprises and on Science and Technology, among others. His comprehensive understanding of the intricate details of economic and financial matters is undoubtedly an asset as we navigate the complex challenges facing our nation,"" sabi ni Hataman sa pahayag. Nauna nang nagbigay ng suporta kay Recto si Senate President Miguel Zubiri na inilarawan niyang ""resident numbers genius"" ng Senado. ""This was not just for his mathematical ability, but more importantly for his ability to immediately see the big picture implications of these numbers,” ani Zubiri. “More than most, he understands how to bridge the gap between the abstractions of mathematics and the very concrete realities that we face as a nation. So I have no doubt that he will be a good Finance Secretary, who will continue to push the country along on the road to greater economic prosperity,” dagdag niya. Suportado rin nina Sens. Francis Escudero, Sherwin Gatchalian, at Sonny Angara, ang pagkakapili ni Marcos kay Recto. “His knowledge of the political and fiscal structures of the country will serve us well in the future,” sabi ni Angara, chairman ngayon ng Senate Finance committee. Nagpahayag din ng suporta ang mga lider ng business at banking community kay Recto, kabilang si Philippine Chamber of Commerce and Industry (PCCI) president Enunina Mangio. ""Senator Recto is perfectly suited for the job. He has the experience, expertise, and political backing that are critical if he is to oversee the strengthening of the country's economic and fiscal positions. He has led the National Economic and Development Authority (NEDA) and authored and sponsored landmark measures that have helped the country weather economic crises, even [though] some were unpopular,"" ayon kay Mangio, patungkol sa Expanded Value-Added Tax, the Rice Tariffication Law, Rent Control Act, at iba pa. Sinabi naman ng Bankers Association of the Philippines (BAP) president na si Jose Teodoro Limcaoco, na taglay ni Recto ang mga kasanayan at karanasan para isulong ang pag-unlad ng ekonomiya ng bansa. “While the Philippine economy continues to grow due to its strong fundamentals, it is currently facing local and global economic headwinds such as inflation. The country needs an experienced economist who can navigate the ongoing challenges of this operating environment, and Secretary Recto is an ideal fit for this job,” saad niya. — FRJ, GMA Integrated News"
1,"Nabulag ang isang 82-anyos na pasyente matapos siyang pagsusuntukin ng doktor na nag-oopera sa kaniyang mata sa China. Ang surgeon at ang CEO ng ospital, sinuspinde. Sa isang video na mapapanood sa GMA Integrated Newsfeed, mapapanood ang doktor na tila kalmado pa noong una, hanggang sa bigla na niyang sinuntok ang pasyente. Dumaing ang pasyente, na maririnig sa video. Dahil dito, mabilis na lumapit ang ibang staff upang tumulong sa operasyon. Lumabas sa mga local report na sa ulo sinuntok umano ng doktor ang pasyente. Naghain ng reklamo ang pasyente matapos ang operasyon dahil hindi naging maayos ang surgery bukod sa pagkabulag ng kaniyang kaliwang mata. Base sa isinagawang imbestigasyon ng ospital, inilahad ng surgeon na hindi tumalab ang anesthesia at naging magalaw ang ulo at mata ng pasyente. Hindi rin umano sila magkaintindihan dahil hindi fluent sa Mandarin ang matandang pasyente. Inamin ng pamunuan ng ospital na mali ang asal ng doktor sa operasyon, at humingi ng paumanhin sa pasyente at sa pamilya nito. Binayaran ng ospital ang pamilya ng pasyente ng 500 yuan o katumbas lamang ng halos P4,000. Noon pang 2019 nangyari ang insidente, ngunit muling naungkat matapos mag-viral ang video online. Wala pang linaw kung sino ang nagpakalat nito. Matapos muling ma-expose ang kontrobersiya, sinuspinde ang CEO ng ospital at ang surgeon na isa na ngayong hospital director. Muli umanong bubuksan ang imbestigasyon at titingnan kung papatawan ng karagdagang parusa ang doktor at ang kaniyang mga superior. —Jamil Santos/LDF, GMA Integrated News"
1,"Tatlong mananaya ang maghahati-hati sa P108 milyong jackpot prize matapos tamaan ang lumabas na mga numero sa lotto 6/42 draw nitong Martes, January 2, 2024. Samantala, ang ?310 milyon jackpot na tinamaan naman ng taga-Quezon City sa SuperLotto 6/49 draw noong nakaraang Disyembre, hindi pa kinukubra. Sa lotto 6/42 draw nitong Martes, ang lumabas na mga numero ay 04-22-07-10-29-14, at may kabuuang premyo na P108,072,834. Sa website ng Philippine Charity Sweepstakes Office (PCSO), nakasaad na tatlong mananaya ang nanalo at mahahati-hati sa naturang premyo. Wala namang nanalo sa kasabay nitong draw na Superlotto 6/49, na ang lumabas na mga numero ay 07-33-42-16-32-05, at umaabot ang premyo sa P510,366,910.40. Hindi rin tinamaan ang isa pang draw na Ultra Lotto 6/58 na may premyong P49,500,000 para sa lumabas na mga numero na 58-07-40-09-56-29. Sa pulong balitaan kaninang umaga sa tanggapan ng PCSO,  sinabing kinubra na ng solo winner sa Ultra Lotto 6/58 draw noong December 29 ang napanalunan nitong P571 milyong jackpot. Sinabi naman ni Leila Galang, Manager, Product and Standard Development ng PCSO, na hindi pa kinukubra ng taga-Quezon City ang napanalunan nitong P310,696,635.40 jackpot para naman sa SuperLotto 6/49 draw noong Dec. 19. Mayroong isang taon na palugid ang lotto winners para kunin o kubrahin ang kaniyang premyo.-- FRJ, GMA Integrated News"
1,"Hinihinalang kwitis ang dahilan ng sunog na nakatupok sa isang bahay sa Valenzuela City nitong unang araw ng taon. Samantala, may naitala ring mga sunog sa General Santos City at Davao City nitong bisperas at mismong Bagong Taon. Nangyari ang sunog sa Barangay Arkong Bato, Valenzuela City pasado alas-diyes nitong Lunes, Jan. 1, ayon sa ulat ni James Agustin sa Unang Balita nitong Martes. Tumagal ang sunog ng 20 minuto bago naapula. Ayon sa residente ng natupok na bahay, kalalabas lamang niya at napatakbo pabalik ng sumiklab ang sunog. Nagtamo siya ng sugat sa kamay. Kuwento ng barangay captain, may bumagsak na kwitis sa bubong ng nasabing bahay. ""Sabi ho ng mga residente dito, bago kami makapunta ay ang nangyari ho ay may nagsindi daw ho ng kwitis. Eh ang binagsakan 'yung bubong na gawa ho sa tarpaulin kasi kaya doon nagmula ang sunog,"" ayon kay AJ Feliciano, chairman ng Barangay Arkong Bato. Iniimbestigahan pa ng Bureau of Fire Protection (BFP) ang insidente. GenSan Samantala, may sunog na naitala noong bisperas ng Bagong Taon sa Barangay Calumpang, General Santos City, ayon sa ulat ni James Agustin sa Unang Balita base sa impormasyong nakalap ng GMA Regional TV One Mindanao. Mabilis na kumalat ang apoy sa mga bahay na gawa sa light materials. Ayon sa mga residente, may narinig silang nag-spark bago sumiklab ang sunog. Halos walang naisalbang gamit ang mga residente. ""Estimated damages na umabot ng estimated 250 thousand. For now we are still investigating the fire incident,"" ayon kay BFP-GenSan public information unit chief Senior Fire Officer 2 Oliver John Alfeche. Pansamantalang nakituloy muna ang mga apektadong residente sa kanilang mga kaanak. Davao City Sa Barangay Matina Crossing, Davao City naman, 18 bahay na gawa sa light materials ang natupok ng apoy noon ding bisperas ng Bagong Taon. May naiwan daw na niluluto gamit ang kahoy, at pinaniniwalaang ito ang sanhi ng sunog. Mahigit 100 na residente ang apektado ng sunog. Sa kapilya gym muna sila tumuloy matapos ang sunog. Samantala, nitong unang araw ng Enero ay dalawang bahay at isang commercial structure naman ang nasunog sa Barangay Calinan Proper sa Davao City. Nagsimula raw ang sunog sa isang kuwarto. Iniimbestigahan pa ng BFP ang insidente. Tinatayang aabot sa mahigit P600,000 ang damage dahil sa sunog. —KG, GMA Integrated News"
1," FLASH REPORT: Bangkay ng nakatatandang lalaki, natagpuang palutang-lutang sa Riverview Creek sa Old Samson Road, Brgy. Balingasa, Quezon City. | via @allangatus pic.twitter.com/RLaSL0DXS5  Natagpuang wala nang buhay ang isang matandang lalaki sa ilalim ng isang tulay ng Riverview Creek sa Barangay Balingasa, Quezon City nitong Lunes ng umaga. Nakipag-inuman daw ang biktima na may edad 70 to 80 nitong Linggo ng gabi, bisperas ng Pasko, ayon sa ulat ni Allan Gatus ng Super Radyo dzBB. Ayon sa mga kainuman niya, umalis daw ang lalaki para gumamit ng banyo ngunit hindi na siya bumalik. Natanggap ng Quezon City Police Station 1 ang impormasyon tungkol sa katawan na nakita sa sapa bandang 6:00 a.m. ng Lunes, araw ng Pasko. Iimbestigahan ng Scene of the Crime Operatives (SOCO) ang insidente. — Joviland Rita/RSJ, GMA Integrated News"
1,"Pumanaw na ang Philippine basketball legend na si Avelino 'Samboy' Lim nitong Sabado, sa edad na 61. Inanunsyo ang malungkot na balita sa pagpanaw ng tinaguriang ""The Skywalker"" sa kaniyang official Facebook page. ""Today, December 23, 2023, our dearly beloved Samboy passed away peacefully,"" saad sa post. ""A man of Faith, exceptional courage, humility and grace. He embodied the very best of humanity. The Skywalker was 61."" Ayon sa post, nasa tabi ni Lim sa kaniyang huling mga sandali ang kaniyang pamilya kabilang si Atty. Darlene Berberabe at anak na si Jamie, pati ang mga kaibigan na sina Allan Caidic at Robert Evangelista. Nobyembre 2014 nang mag-collapse si Lim sa isang exhibition game matapos makaranas ng heart attack. Na-comatose si Lim at nagkamalay noong Enero 2015. ""We thank Samboy’s amazing team of doctors headed by Dr. Luigi Segundo, physical therapists, nurses, caregivers, family and friends who, for the last 9 years, took excellent care of him,"" ayon pa sa post. ""Please pray for Samboy. He needs our prayers as we commend his soul to the loving arms of our Lord God. Please have mercy on Samboy and grant him everlasting peace. Amen,"" dagdag niya. Kabilang si Lim sa PBA's 25 Greatest Players.-- FRJ/KG, GMA Integrated News"
1,"Matagumpay na naisagawa ng National Aeronautics and Space Administration (NASA) ng Amerika ang pag-video stream mula sa kalawakan, tampok ang cute na pusang si Taters.Sa ulat ng Unang Balita nitong Miyerkoles, sinabing inilahad ng NASA na gumamit sila ng state-of-the-art laser communication system sa isang spacecraft na 31 milyong kilometro ang layo mula sa mundo para ma-stream mula sa deep space ang 15-second video ni Taters.Ang matagumpay na video streaming ng NASA ay patunay na posibleng makapag-transmit ng mas mataas na data-rate communications upang suportahan ang mas komplikado pang mga misyon tulad ng pagpapadala ng mga tao sa planetang Mars. — Jamil Santos/VBL, GMA Integrated News"
1,"Dalawa ang kritikal matapos magpagulong-gulong at bumangga sa bakod ng isang bahay ang isang ambulansiya na may iniwasang kasalubong na motorsiklo sa Naujan, Oriental Mindoro. Sa ulat ng GMA Regional TV Balitang Southern Tagalog, na iniulat din sa 24 Oras Weekend nitong Sabado, sinabing tumilapon ang isang sakay nito dahil sa tindi ng pagbangga. Base sa ulat ng pulisya, nagmula sa Pinamalayan at papunta ng Calapan City ang ambulansiya. Matapos umiwas sa kasalubong na motorsiklo, nawalan na umano ng kontrol ang ambulansiya. Patuloy ang imbestigasyon sa aksidente. — Jamil Santos/DVM, GMA Integrated News"
1,"Hiniling ni House Speaker Martin Romualdez ang suporta ng mga opisyal ng lokal na pamahalaan kaugnay sa plano ng mga kongresista na amyendahan ang Saligang Batas. “Both the Congress and the LGU [local government units]  will be working together for the betterment of the Filipino people by introducing a new Constitution,” saad ni Romualdez sa ulat ng GMA News 24 Oras. Sa ilalim ng 1987 Constitution, nakasaad na maaaring isagawa ang pag-amyenda sa Saligang Batas sa pamamagitan ng: Nauna nang nagpahayag ng pagsuporta si Pangulong Ferdinand Marcos Jr. sa mungkahing pag-aralan na amyendahan ang Konstitusyon na nakatuon upang makahikayat ng mas maraming dayuhang mamumuhunan sa bansa.— FRJ, GMA Integrated News"
1,"Nahuli-cam ang suntukan ng magkapitbahay sa Tondo, Maynila na nauwi sa pamamaril na ikinasawi ng isa. Ang suspek na may baril, kawani umano ng National Bureau of Investigation (NBI). Sa ulat ng GTV ""State of the Nation"" nitong Lunes, makikita sa kuha ng CCTV camera na bumunot ng baril ang suspek na sinunggaban naman ng biktima. Hanggang sa mag-agawan sila sa baril, at mabaril ng suspek ang biktima na hindi na umabot nang buhay sa ospital. Ayon sa pulisya, kawani sa NBI ang suspek at ""service firearm"" ang ginamit nito sa krimen. Sa loob ng presinto, sinabi ng suspek na lagi umano siyang binu-bully ng biktima. Sinusubukan pa ng GMA Integrated News na makuha ang pahayag ng NBI. —FRJ, GMA Integrated News"
1,"Inisyuhan ng show cause order at pinagpapaliwanag ng Land Transportation Office ang SUV driver na viral dahil sa pamimilit niyang mangumpiska ng lisensya ng nakagitgitan niyang truck driver sa C5 Road sa Taguig City. Ang driver, natuklasang hindi pala pulis, ayon sa Philippine National Police.Sa ulat ni Jun Veneracion sa 24 Oras nitong Huwebes, mapapanood ang viral video ng tensyon sa pagitan ng SUV driver at ng truck driver, na biglang huminto sa gitna ng C5 Road.Maya-maya pa, lumapit ang SUV driver sa truck driver.""Akin na ang lisensya mo! Akin na ang lisensya mo!"" sigaw ng SUV driver sa truck driver.Ayon sa truck driver, bukod sa panggigitgit umano, pinagbintangan din siya ng SUV driver.""Pulang pula ang mata mo, naka-drugs ka!"" bintang ng SUV driver, habang paulit-ulit niyang hinihingi ang lisensya ng truck driver.Nagmatigas ang truck driver at hindi pumayag sa pamimilit ng SUV driver.Matapos maputol ang pag-record ng camera, may iba pang sinabi ang SUV driver sa truck driver."" 'Yung biktima po roon ay nagpa-blotter about that incident. Ang sinasabi po niya ay nagpakilala na pulis ito at sinasabi na 'Kukunin ko ang baril ko at babarilin kita' at 'Alam ko na kung saan ka nakatira,'"" sabi ni Police Colonel Jean Fajardo, PIO chief ng Philippine National Police.Ngunit base sa database ng PNP, hindi pulis ang registered owner ng SUV.Ayon sa PNP, pulis o hindi, mali ang ginawa ng SUV driver.Sinabi ng PNP na hindi maaaring mangumpiska ng driver's license ang kung sinu-sino lamang, kundi ang mga opisyal gaya ng Land Transportation Office enforcers, traffic enforcers at deputized police officers.Iniimbestigahan ang mga posibleng paglabag ng SUV driver gaya ng reckless driving, obstruction of traffic, at improper person to operate a motor vehicle.Pinatawan na rin ng LTO ng preventive suspension ang driver's license ng SUV driver at ang rehistro ng kaniyang sasakyan.Sinusubukan pa ng GMA Integrated News na makuha ang panig ng driver ng SUV, na nais ding kunan ng pahayag ng PNP. —Jamil Santos/NB, GMA Integrated News"
1,"Sakit sa puso ang ikinamatay ng elepanteng si Vishwa Ma’ali, o Mali sa Manila Zoo, ayon sa resulta ng pagsusuri sa kaniyang mga labi. Sa press conference nitong Miyerkules, sinabi ni Manila Zoo veterinarian Dr. Heinrich Patrick ""Chip"" Domingo, congestive heart failure ang dahilan ng pagpanaw ni Mali, batay sa resulta ng isinagawang necropsy sa bangkay ng elepante. Natuklasan din na mayroon siyang cancer. “Nakita namin iyon aorta, iyong tubo palabas ng kaniyang puso, ito po ay may makapal na taba na nakabara. Maaari iyon po ang naging cause ng pagkamatay niya, iyong congestive heart failure,” paliwanag ni Domingo. “Nahihirapan na po iyong puso niya i-pump iyong enough blood sa katawan dahil sa dami ng organs na affected po sa kaniya,” dagdag niya. May nakita rin na mga bukol sa paligid ng ilang organ ni Mali gaya ng pancreas at kidney. Ayon pa kay Domingo, namamaga ang bato ni Mali at nababalutan ng taba. Pumanaw si Mali sa Manila Zoo dakong 3:45 p.m. nitong Martes. Ayon kay Domingo, napansin nila noong Biyernes na iritable si Mali na paikot-ikot sa kaniyang kulungan na tila hindi maganda ang pakiramdam. Tinalakay umano ng mga nagbabantay ang kanilang naobserbahan. Nitong Sabado, nawalan ng ganang kumain si Mali at ikinakaskas ang kaniyang trunk sa pader. Nagpatuloy umano ang hindi magandang kondisyon ni Mali sa sumunod na araw. Hanggang nitong Lunes, hindi naubos ni Mali ang kaniyang pagkain at panay umano ang inom ng tubig. Nitong Martes ng umaga dakong 5 a.m., naupo si Mali, at pagkaraan ng isang oras ay humiga nang patagilid. Sabi pa ni Domingo, binigyan nila ng emergency drugs si Mali gaya ng antihistamines, multivitamins, anticonvulsants, at IV fluids. Dakong 11:30 a.m., dilated na umano ang pupil ni Mali. “Bandang 3:45 p.m. po, medyo nahirapan na po siya at doon na po siya nawala,” patuloy ni Domingo. Ayon kay Manila Mayor Honey Lacuna, tinatayang nasa 43 taon ang edad ni Mali, na ipinadala sa Pilipinas ng Sri Lankan government noong 1981, at hindi 1977. Plano umano ng Maynila na ipreserba ang mga labi ni Mali sa pamamagitan ng taxidermy. Makikipag-ugnayan din umano ang lokal na pamahalaan ng Maynila sa Sri Lankan government para alamin ang posibilidad na makakuha ng panibagong elepante para sa Manila Zoo. — FRJ, GMA Integrated News"
1,"Patay sa pananaksak ang isang carwash boy sa Quezon City. Ang suspek sa krimen, ang katrabaho niya na dati na niyang nakaalitan. Sa ulat ni James Agustin sa GTV ""Balitanghali"" nitong Miyerkoles, kinilala ang 32-anyos na biktima na si Freddie Panti, na nagtamo ng mga saksak sa iba't ibang bahagi ng katawan. Sa CCTV footage sa pinagtatrabahuhan niyang carwash shop sa Barangay Greater Fairview sa Quezon City, makikita ang biktima na hawak ng suspek na si Rodolfo Hinalas Jr., 26-anyos, habang papunta sa kanilang barracks. ""Yung ating biktima pauwi sa kaniyang pinagtatrabahuan na kung saan stay-in po siya. Nandun rin po yung suspek natin na kung saan hinawakan ang victim para patulugin sa quarters. Nagkaroon po ng konting pagtatalo at nauwi sa karumal-dumal na krimen,"" ayon kay Police Major Don Don Llapitan Quezon City Police District CIDU (Criminal Investigation and Detection Unit). Sa follow-up operation, naaresto sa Commonwealth Avenue si Hinalas, na umamin sa krimen. Sa imbestigasyon ng mga awtoridad, lumitaw na nagkasuntukan ang dalawa noong Oktubre matapos umanong bastusin ng biktima ang kapatid ng suspek. Bagaman nagkaayos umano ang dalawa, hinihinala ng pulisya na nagtama ng galit ang suspek. ""Ginawa ko 'yon dahil ano bastos siya na tao talaga e. Kung hindi pa siya bastos na tao, hindi ko siya masaksak. Sobra na siya e. Kapag malasing na siya sir lahat kaaway niya,"" ayon kay Hinalas, na mahaharap sa kasong murder.— FRJ, GMA Integrated News"
1,"Dalawang kasong administratibo ang kinakaharap ng pulis ng umano'y karelasyon ng nawawalang beauty queen ng Tuy, Batangas na si Catherine Camilon. Sa ulat ni Glen Juego sa Super Radyo dzBB nitong Biyernes, sinabi umano ni Philippine National Police-Internal Affairs Service Inspector General Alfegar Triambulo, na kabilang sa kinakaharap ni Police Major Allan de Castro ay kasong conduct unbecoming of an officer. Bunga ito ng pakikipag-relasyon umano de Castro kay Camilon kahit na may asawa na siya. Una rito, sinabi ni Criminal Investigation and Detection Group (CIDG) Director Romeo Caramat na inamin ni de Castro kay PNP Chief General Benjamin Acorda Jr., ang pakikipag relasyon niya kay Camilon. Nasa summary dismissal proceedings na umano ang naturang kaso na inaasahang matatapos ngayong buwan. Ang ikalawang administratibong kaso na kinakaharap ni de Castro ay kidnapping at serious illegal detention kaugnay sa pagkawala ni Camilon, na kaparehong reklamo na isinampa laban sa kaniya ng PNP bilang isa sa apat na person of interest. Ayon kay Triambulo, kung mapapatunayang guilty sa kasong administratibo si de Castro, masisibak ang pulis sa serbisyo at aalisin ang lahat ng kaniyang benepisyo. Kabilang dito ang pagkawala ng kaniyang retirement pay, at hindi na rin papayagang magtrabaho sa gobyerno. Police Major na dawit sa pagkawala ng beauty queen sa Batangas, posibleng matanggal sa serbisyo, ayon sa PNP Internal Affairs Service. | via @glenjuego pic.twitter.com/Cu1WArjxOi  Sa nakaraang ulat, sinabi ni Camarat na nakaharap ni Acorda si de Castro sa Camp Crame noong Miyerkules. Bagaman inamin umano ni de Castro kay Acorda ang relasyon nito kay Camilon, pinili naman nitong manahimik nang tanungin kung may kinalaman siya sa pagkawala ng beauty contestant at guro. Sinabi umano ni de Castro na nasa tanggapan siya ng pulisya sa Batangas nang araw na mawala si Camilon. Kabilang sa person of interest na hinahanap ang driver at bodyguard ni de Castro, na ayon sa dalawang saksi ay nakita nilang may inililipat na duguang babae sa isang pulang SUV. Isang pulang SUV naman ang nakitang inabandona sa Batangas City, na isinailalim sa pagsusuri upang malaman kung ito ang sinasabing sasakyan na pinaglipatan sa babaeng duguan na hinihinalang si Camilon.-- FRJ, GMA Integrated News"
1,"Nagkaharap na at nagkapatawaran sina Senador Bong Revilla at Metro Manila Development Authority (MMDA) Task Force Special Operations Bong Nebrija. Gayunman, isinailalim pa rin ng MMDA sa preventive suspension si Nebrija dahil sa maling impormasyon niya tungkol sa paggamit umano ni Revilla ng EDSA bus lane nitong Miyerkoles. Ayon kay MMDA Chairman Romando Artes, epektibo ang suspensiyon ni Nebrija simula bukas (Huwebes), habang iniimbestigahan ang nangyari nitong Miyerkules kung saan may convoy umano na dumaan sa bus lane na nagpakilalang sakay si Revilla. Magkasama sina Artes at Nebrija na humarap kay Revilla para ipaliwanag ang nangyari makaraang itanggi ng senador na dumaan siya sa EDSA bus lane. ""Ang decision and we discussed it kanina, we will suspend Col. Nebrija pending the investigation sa nangyari,"" sabi ni Artes sa press conference sa Senado. Una rito, iniulat ni Nebrija na sinita ang sasakyan na umano'y lulan si Revilla dahil dumaan sa EDSA bus lane pero hinayaan ding dumaan. Gayunman, napag-alaman na itinawag lang kay Nebrija sa radyo ng tauhan ng MMDA ang sinasabing sinitang sasakyan na nagsabing sakay ang senador. Pero paliwanag ni Revilla, “My daily commute is from the south to the Senate and there is no possibility I will be on EDSA in Mandaluyong. When attending to official functions in the north, I take the Skyway from and back to the south.”  WATCH: Sen. Bong Revilla, tinanggap ang paghingi ng paumanhin nina MMDA Chairman Romando Artes at MMDA Task Force Special Operations Head Bong Nebrija. pic.twitter.com/ec7u2opqd1  Sinabi ng senador na dapat tinekitan siya kung talagang dumaan siya sa lugar na bawal para maging patas sa lahat. Ayon kay Artes, ang pagsuspinde kay Nebrija ay para maging parehas ang gagawing imbestigasyon. Sa kabila ng nangyari, tinanggap ni Revilla ang paumanhin ng MMDA at nakipagkamay kina Artes at Nebrija. Sinabi rin ng senador na hindi na niya itutuloy ang nauna niyang banta na i-recall o bawiin ang budget ng MMDA sa 2024 na nauna nang inaprubahan ng Senado. —FRJ, GMA Integrated News"
1,"Isang mananaya ang nanalo ng halos P6 milyon jackpot prize sa Lotto 6/42 draw nitong Martes, Nobyembre 14, 2023. Pero ang mas malalaking premyo sa Ultra Lotto 6/58 at Superlotto 6/49, hindi tinamaan. Sa website ng Philippine Charity Sweepstakes Office (PCSO), nakasaad na ang lumabas na mga numero sa tinamaang Lotto 6/42 draw ay 01-12-21-28-08-18, na may premyong P5,940,000.00. Samantala, umabot naman sa P124,497,431.00 ang presyo sa kasabay nitong draw na Ultra Lotto 6/58. Ang lumabas na kombinasyon ng mga numero na hindi tinamaan ay 55-27-56-39-44-57. Wala ring tumama sa Superlotto 6/49, na ang mga lumabas na mga numero ay 16-39-32-07-01-27, at may premyo na P131,207,351.80. Hindi rin tinamaan ang 6D Lotto draw na ang lumabas na mga numero ay 2-9-0-1-0-1, at may jackpot prize na P1,069,774.12.-- FRJ, GMA Integrated News"
1,"Patay ang isang lalaking tumatawid ng kalsada matapos masagasaan ng truck sa Malabon City nitong Lunes ng gabi. Kinilala ang biktima na si Robert Riza, 36, ayon sa ulat ni Bam Alegre sa Unang Balita nitong Martes. Kuwento ng kapatid ng biktima na si Pablito Riza, magkasama sila at pauwi na galing sa trabaho sa Pier nang mangyari ang insidente pasado alas-onse ng gabi. Dead on arrival sa ospital ang biktima. Nasa kustodiya na ng traffic bureau ng Malabon Police ang driver na kinilalang si Jaime Mendoza. Pati ang truck na minaneho ni Mendoza ay nasa kustodiya na rin ng pulisya. Ayon sa driver, naka-go signal ang traffic light nang biglang tumawid ang biktima. ""Hindi ko na siya maprenuhan kasi malapit na masyado,"" aniya. Humingi siya ng paumanhin sa pamilya ng biktima. Patuloy naman ang imbestigasyon ng mga awtoridad sa insidente. —KG, GMA Integrated News"
1,"Dalawang Chinese national na dinukot umano at may mga sugat sa iba’t ibang bahagi ng katawan ang nasagip matapos pasukin ng mga awtoridad ang bahay kung saan umano sila tinatago sa Meycauayan, Bulacan. Ang mga biktima, natunton nang makapagsumbong ang isa pang Chinese na tumalon sa rooftop para makatakas. Sa ulat ni Nico Waje sa 24 Oras Weekend nitong Sabado, makikita ang dalawang Chinese na may mga sugat sa paa at hindi makalakad nang maayos nang sagipin ng Meycauayan Police sa isang bahay sa isang subdivision. Nasa ospital na ang isa pang Chinese na nakatakas. Matapos tumalon mula sa rooftop ng bahay, humingi siya ng tulong sa mga security guard ng subdivision kaya rumesponde naman ang mga pulis. Ayon sa pulisya, nakaposas at nakapiring ang dalawang natirang biktima nang pasukin nila ang bahay.Nadatnan din nilang tulog ang isa sa mga suspek, habang sinunggaban naman ang isa pang suspek na nagbukas ng pinto. Ayon sa mga biktima, pinahihirapan umano sila at hinihingian umano ng ransom. Nakuha sa bahay ang vice grip, martilyo at baril. POGO worker ang mga biktima, na ikapitong araw nang pinaghahanap ng kanilang mga kamag-anak. Tumangging magbigay ng pahayag ang mga suspek ngunit base sa kanilang salaysay sa pulis, inutusan lang din sila ng kanilang kapwa Chinese. Nahaharap ang dalawang suspek sa kidnapping at serious physical injuries. —Jamil Santos/VBL, GMA Integrated News"
1,"Sinusuri ngayon ng mga imbestigador ang isang pulang SUV na inabandona sa isang bakanteng lote sa Batangas City. Aalamin ng mga awtoridad kung ito nga ba ang sasakyan na pinaglipatan sa nawawalang guro at beauty queen na si Catherine Camilon. Sa ulat ni Denise Abante sa GMA Regional TV Balitang Southern Tagalog nitong Biyernes, sinabi ni Police Colonel Jacinto Malinao Jr., Regional Chief, CIDG 4-A, una raw napansin ng mga tao ang pulang CRV na walang plaka na nakaparada sa Barangay Dumuclay noong Nobyembre 8. Una rito, sinabi ng dalawang testigo na nakita nila si Catherine na duguan at inilipat sa isang pulang SUV. Kasama sa isinasagawang imbestigasyon ang paghahanap ng mga posibleng bagay o dugo na maaaring makatulong sa pagsisiyasat sa kaso ng nawawalang biktima. Dinala na ang sasakyan sa Batangas Provincial Police Office para isailalim sa forensic tests. “We are still waiting for the results of SOCO operations for possible presence of biological trace evidence like hair or blood,” sabi ni Malinao sa text message. “This is a continuing effort aside from other investigative activities that we are conducting,” dagdag pa niya. Oktubre 12 nang huling makita si Camilon na naglalakad sa loob ng isang mall bago nawalan sa kaniya ng komunikasyon ang pamilya. Isang pulis ang itinuturing person of interest sa kaso ni Camilon. --FRJ, GMA Integrated News"
1,"Isa pang mananaya na isang kombinasyon lang ng mga numero ang tinayaan sa Lotto 6/42  ang nanalo ng mahigit P34 milyon.Sa website ng Philippine Charity Sweepstakes Office (PCSO), sinabing tumama ang 41-anyos na mananaya sa Sampaloc noong Oktubre 12, 2023, nang makuha niya ang lumabas na winning combinations na 13-41-06-25-34-42, at may kabuuang premyo na P34,562,804.20. BASAHIN: P20 na taya sa MegaLotto 6/45, nanalo ng P42.9-MSinabi umano ng lucky winner na sadya siyang naniniwala sa suwerte. Nagkakahalaga ng P20 ang bawat taya sa isang kombinasyon ng mga numero sa lotto 6/42. “Pagka para sa'yo, para sa'yo talaga. Ibibigay talaga sa'yo ni God 'yon. So kung gusto mo manalo, taya ka lang,” saad ng bagong milyonarya sa inilabas na pahayag ng PCSO. Plano umano ng babae na bumili ng bagong bahay sa kanilang napanalunan sa tulong ng mga edad at petsa ng kaarawan ng mga miyembro ng kaniyang pamilya. Ayon sa PCSO, kinuha ng babae ang kaniyang premyo sa tanggapan ng PCSO noong Oktubre 16. Kamakailan lang, inihayag din ng PCSO na isang 24-anyos na babae sa Pasig ang nanalo naman ng P42.9 milyon, at isang kombinasyon din lang ng mga numero ang tinayaan. Samantala, walang tumama sa Superlotto 6/49 sa draw nitong Huwebes, Nov. 9, na ang lumabas na mga numero ay 11-41-19-47-31-30, at may nakalaang premyo na P114,881,050.60. Wala ring tumama sa kasabay nitong draw na Lotto 6/42, na ang lumabas naman na mga numero ay 39-07-38-16-05-03, at may jackpot prize na P6,991,276.40. May draw naman sa Biyernes, Nov. 10 para sa Ultra Lotto na umaabot ang premyo sa mahigit P104 milyon, habang halos P9 milyon naman ang jackpot prize sa kasabay nitong draw na Megalotto 6/45. --FRJ, GMA Integrated News"
1,"Nagtamo ng mga sugat sa leeg at iba pang bahagi ng katawan ang isang lalaki dahil sa pananaga umano ng kaniyang kainuman sa Labo, Camarines Norte. Sa ulat ng GMA Regional TV Balitang Bicolandia, na iniulat din ni James Agustin sa Unang Balita nitong Miyerkoles, sinabing nangyari ang insidente sa Barangay Anahaw. Lumabas sa imbestigasyon ng pulisya na nagkaroon ng hindi pagkakaunawaan umano ang suspek at ang biktima. Ilang saglit pa, naglabas na ng itak ang suspek at pinagtataga ang biktima. Tumakas ang salarin ngunit nadakip din agad sa hot pursuit operation. Nakakulong na ang suspek, na hindi pa nagbibigay ng pahayag. Samantala sa Calasiao, Pangasinan, sugatan din sa kamay at paa ang isang lalaki dahil sa pananaga ng kaniyang kapitbahay. Agad dinakip ng mga pulis ang suspek, na tumangging magbigay ng pahayag. Lumabas sa imbestigasyon ng pulisya na may dati nang away ang anak ng suspek at ang biktima. Nagkakomprontasyon ang dalawa hanggang sa tagain ng suspek ang biktima. Tumanggi ring magbigay ng pahayag ang pamilya ng biktima. —Jamil Santos/VBL, GMA Integrated News"
1,"Bumungad ang mga pribadong silid at spa room sa isang POGO na sinalakay ng mga awtoridad dahil pugad umano ng prostitusyon at wala umanong kaukulang lisensiya sa Parañaque City. Sa ulat ni Nico Waje sa Unang Balita nitong Miyerkoles, sinabing sinalakay ng Southern Police District at Presidential Anti-Organized Crime Commission (PAOCC) ang naturang establisyimento sa Aseana Business Park. Natuklasan ang mga pribadong kuwarto at mga spa room, bukod pa sa mga desktop at gaming console sa ikapitong palapag ng gusali. Sa unang tingin, tila isang simpleng parking lot lamang ang ikapitong palapag dahil sa mga parking space number. Ngunit sa halip na sasakyan, mga pribadong silid para sa prostitusyon umano ang nakalagay sa bawat parking slot. “While doing the inspection, nakita nga namin iyong prostitution den. Kung mapapansin niyo, mayroon mga babae na nandoon and they have rooms na ginagamit nila sa prostitution,” sabi ni PAOCC executive director Undersecretary Gilbert Cruz. Ngunit ayon sa mga babae, na lahat ay mga Pilipina, pagmamasahe lamang ang kanilang inaalok na serbisyo. Bagama’t may lisensiya ang iba pang palapag ng POGO, wala namang naipakitang kaukulang mga dokumento ang mga empleyado, karamihan ay Chinese, gaya ng pasaporte. Ayon kay Cruz, sinabi ng mga empleyado na hawak ng kanilang mga amo ang kanilang mga passport. Idineklara ng POGO hub sa Philippine Amusement and Gaming Corporation (PAGCOR) na mahigit 900 lamang ang trabahador nito, ngunit sa pagsalakay ng mga awtoridad, tinatayang na mahigit 2,000 ang nagtatrabaho rito na karamihan ay mga Chinese. Naka-hold naman ang dalawang Chinese national na nangangasiwa sa POGO hub. Sinabi ng SPD na 16 empleyado na mga biktima umano ng human trafficking ang nasagip sa operasyon. Tinitingnan ng PAOCC ang posibilidad na ipasara ang establisyimento dahil sa human trafficking, at paglabag sa mga batas sa paggawa at immigration. Nakatakda namang bisitahin ng Bureau of Immigration ang lugar para sa profiling ng mga empleyado sa naturang POGO. —Jamil Santos/VBL, GMA Integrated News"
1,"Nagbabala si Speaker Martin Romualdez sa mga nais umanong manira at magdikta sa Kamara de Representantes. Bagaman wala siyang binanggit na pangalan, tinawag kamakailan ni ex-President Rodrigo Duterte na ""bulok"" ang kapulungan. Ginawa ni Romualdez ang babala nitong Lunes, nang buksan niya ang pagpapatuloy ng ikalawang regular na sesyon ng ika-19 na Kongreso. “Let it be said, never must we countenance or allow others not so likely-minded individuals who choose to malign or put down the image of this institution and dictate the direction we must go. I urge everyone to rally behind our true moral compass – the will of the people,” ayon kay Romualdez. “Tatayo ako laban sa sinuman na mananakot sa atin para masunod lamang ang gusto nila. Titindig ako — tayong lahat— para sa kapakanan ng bayan,” patuloy ng lider ng mga kongresista. Una rito, tinawag ni Duterte na pinakabulok na institusyon sa pamahalaan ang Kamara na pinamumunuan ni Romualdez. Ayon sa dating pangulo, sagana sa pork barrel funds ang mga kongresista, ang pondo na idineklarang ilegal ng Korte Suprema noong 2013. Sinabi pa ni Duterte na pinag-iinitan umano ni Romualdez ang kaniyang anak na si Vice President at Education Secretary Sara Duterte, dahil tatakbo mong pangulo sa 2028 si Romualdez at posibleng makalaban niya si Sara. Ginawa ng nakatatandang Duterte ang mga banat kay Romualdez matapos na magpasya ang Kamara na alisin sa 2024 General Appropriation Act, ang P500 milyon at P150 milyon na confidential funds para sa mga opisina ni Sara na Office of the Vice President at Department of Education. Inilipat ang nasa P1.2 bilyon na confidential budget sa mga ahensiya na may kaugnayan sa national security. Tinanong naman ni Albay Representative Edcel Lagman kung sino ang nasa likod ng planong paninira sa Kamara, na sinagot ni House Senior Deputy Speaker Dong Gonzales, at tinukoy si dating pangulo na si Duterte, chairman ng PDP-Laban. Bago sagutin si Lagman, nagbitiw muna si Gonzales bilang miyembro ng nasabing partido na pinamumunuan ni Duterte. Matapos nito, inaprubahan ng Kamara ang House Resolution 1414 upang itaguyod ang integridad at dangal ng kapulungan, at pagsuporta sa liderato ni Romualdez. “The dignity, integrity and reputation of the House of Representatives are of utmost importance and must be preserved at all times. The undersigned Deputy Speakers, party leaders, and members of the House of Representatives, stand united in expressing our deep gratitude and respect to our esteemed Speaker,” saad sa resolusyon. “As a source of our strength and inspiration, we support the Speaker's relentless dedication in amplifying the voice of every Representative, regardless of the challenges and barriers encountered as demonstrated by his staunch commitment to preserve the democratic values,” dagdag nito. Hindi lumagda sa resolusyon si House Deputy Speaker at dating Pangulong Gloria Arroyo, chairperson emeritus ng Lakas-CMD, ang partido na kinabibilangan ni Romualdez, na siya ang tumatayong presidente. Kilala si Arroyo, na tagasuporta ni Duterte, na dating itinanggi na may plano siyang patalsikin si Romualdez bilang lider ng Kamara. Sinusubukan pang makuhanan ng pahayag tungkol sa isyu sina Duterte, VP Duterte at maging si dating executive secretary Salvador Medialdea.—FRJ, GMA Integrated News"
1,"Nakaranas umano ng pagmamalupit at minolestiya pa ang isang babaeng negosyanteng Chinese sa kamay ng kaniyang mga kababayang Chinese na dumukot sa kaniya sa Parañaque City. Sa ulat ni John Consulta sa GMA News ""24 Oras"" nitong Biyernes, ikinuwento ng biktima na nagtungo siya sa isang hotel sa Parañaque City noong Oktubre 30 para sa inakala niyang business meeting. Pero sa halip, dinukot siya ng kaniyang mga kababayang suspek at dinala sa isang bahay sa Biñan City sa Laguna. Pilit umanong hinihingan ng mga suspek ang biktima ng perang nagkakahalaga ng P2 milyon. Dahil sa kayang ibigay ng biktima ang naturang halaga, pinapatawagan pa raw sa kaniya ang mga kaibigan niyang Chinese para mangutang. Sa apat na araw na pagkakabihag, sinabi ng biktima na sinasaktan siya at kinukuryente pa gamit ang taser. Pero nang isa lang ang kaniyang bantay at nakatulog pa, nakahanap ng pagkakataon ang biktima para makatakas at makapagsumbong sa mga pulis. Sa isinagawang operasyon ng mga awtoridad, nadakip ang tatlong suspek, na itinanggi ang paratang laban sa kanila. Pero ayon sa biktima, isa sa mga suspek ay kapitbahay niya sa condo at nangmolestiya sa kaniya habang bihag siya. Umabot umano sa P1.2 milyon ang nakuha sa kaniya ng mga suspek at nakuha rin ang kaniyang mamahaling sasakyan. Sasampahan ng patong-patong na kaso ang mga suspek.--FRJ, GMA Integrated News"
1,"Kinasuhan ng carnapping at estafa ng PNP Highway Patrol Group Region 4A ang isa pang person of interest sa pagkawala ng guro at beauty queen na si Catherine Camilon. Sa ulat ni Rod Vega sa Super Radyo dzBB nitong Biyernes, sinabing ang kinasuhang PIO ay huling may-ari ng sasakyan na ginamit ni Camilon nang mawala ito noong Oktubre 12 sa Batangas. Bukod sa naturang huling may-ari ng sasakyan, POI din ang isang pulis na karelasyon umano ni Camilon, at sinasabing katatagpuin ng beauty queen sa Batangas City nang mawala ito. Ayon kay PRO 4A Public Information Office chief Police Lieutenant Colonel Chitadel Gaoiran, nauna nang hinanap ng HPG ang naturang PIO na huling may-ari ng sasakyan dahil sa mali ang address na nakalagay sa deed of sale ng sasakyan nang mapunta kay Camilon. Naghihinala rin ang HPG na baka sangkot umano sa grupo ng carnapper ang POI dahil sa kahina-hinala rin umano ang pangalan na ibinigay nito. Lumalabas naman sa imbestigasyon ng mga awtoridad na hindi pa nailalabas ng Southern Tagalog region ang hinahanap din na sasakyan ni Camilon. Nakipag-ugnayan umano ang mga awtoridad sa mga expressway operator at lumalabas na walang rekord na dumaan ito sa mga expressway. Isa pang person of interest sa kaso ng nawawalang beauty queen sa Batangas, sinampahan na ng kasong estafa at carnapping ng PNP Highway Patrol Group Region 4A. | via @Rodveg72 pic.twitter.com/Hot4eCAHeh  Una rito, sinabi rin ni Gaoiran, na tikom ang bibig ng pulis na POI tungkol sa nangyari kay Camilon. “Wala pa po siyang masyadong sinasabi. Wala po siyang inaamin o dine-deny about sa pagkawala ni Catherine,"" ayon sa opisyal.-- FRJ, GMA Integrated News"
1,"Binitiwan na ni Pangulong Ferdinand “Bongbong” Marcos Jr. ang Department of Agriculture (DA) at itinalagang kalihim nito ang business tycoon na si Francisco Tiu Laurel Jr. ""I have just administered the oath of office for the new secretary of the Department of Agriculture, Francisco Laurel,"" pahayag ni Marcos sa press conference sa Malacañang nitong Biyernes ng umaga. ""It is time that we have found somebody who understands very well the problems that agriculture is facing,"" dagdag pa niya. ""Secretary Kiko and I are confident that we have a fair understanding, a good understanding of what it is that needs to be done, what are the problems,"" sabi pa ng pangulo. Pinamunuan ni Marcos ang DA mula nang mahalal siya bilang pangulo noong nakaraang taon. Noong nakaraang Hunyo, sinabi ng pangulo na hindi pa muna niya ipapaubaya sa iba ang pamamahala sa DA hanggat hindi pa siya nakatitiyak na maayos na ang lahat ng sistema sa kagawaran. BASAHIN: Pres. Marcos, inihayag kung kailan niya puwede nang iwan ang DA Sa pulong balitaan kanina, ipinaliwanag ni Marcos kung bakit niya hinawakan ang DA. ""I truly believe and I think I was proven right that there are many things that only a President could do and the problems were so important and were so deep that I felt that the authority... I suppose moral persuasion of a President was necessary for us to be able to figure out, and it really was, agriculture is a much much more complicated thing than most people understand,"" pahayag niya. Sa record ng Commission on Elections, isa si Laurel sa mga nag-ambag sa kampanya ni Marcos nang tumakbo itong pangulo sa Eleksyon 2022. Ayon kay Marcos, matagal na niyang kakilala si Laurel. ""I've known him since we were boys. So, malakas ang loob ko na ma-i-appoint siya kasi kilala ko pagkatao niya. Alam kong napakasipag nito, unang-una. Pangalawa, nauunawaan niya nang mabuti ang sistema ng agrikultura dito sa Pilipinas,"" paliwanag ni Marcos. Isa umano sa nais niyang gawin ni Laurel ay pigilin ang pagtaas ng presyo ng mga produktong agrikultural. ""Well, the obvious one is trying to gain control of the prices of all the agricultural commodities that are going up at tinatamaan tayo ng 'yun na nga, 'yung napag-usapan ko, climate change, alam niyo na lahat 'yung swine flu, alam niyo na lahat 'yung avian flu na tumatama sa atin,"" pahayag niya. Nais din ni Marcos na mapadami ang produksyon ng agrikultura. Sinabi naman ni Laurel na ipagpapatuloy niya ang mga layunin at programa ni Marcos sa sektor ng agrikultura. ""Pangunahing adhikain ko ang pagtiyak na sagana ang ating ani at siguruhing ito ay makakarating sa hapag ng bawat Pilipino. Layunin ko na tiyakin na may sapat at masustansyang pagkain na mabibili ng ating mga kababayan sa tamang halaga,"" ani Laurel. Inihayag din niya ang kahalagahan ng modernisasyon ng agrikultura para matulungan ang mga magsasaka at mangingisda.—FRJ, GMA Integrated News"
1,"Sumuko na ang pulis na namaril sa tapat ng isang bahay na ikinasawi ng kapatid ng kaniyang live-in partner sa Pasay City. Ang suspek, nagsisisi sa kaniyang nagawa. Sa ulat ng Unang Balita nitong Biyernes, sinabi ng pulisya na sumuko si Police Staff Sergeant Rowell Laquesta nitong Huwebes, at isinuko rin niya ang kaniyang service firearm. Si Laquesta ang namaril sa Barangay 190 Don Carlos Village, na ikinamatay ng lalaking kapatid ng kaniyang live-in partner. Pinaputukan niya rin ang kaniyang live-in partner ngunit hindi ito tinamaan. Nasa Pasay Custodial Facility na ang suspek, na nahaharap sa mga reklamong kriminal at administratibo. —Jamil Santos/VBL, GMA Integrated News"
1,"Inihayag ng pinuno ng Philippine National Police (PNP) na iimbestigahan nila kung may paglabag na nangyari sa ginawang livestreaming ng vlogger na si Rendon Labador sa raid na ginawa ng mga awtoridad laban sa isang kompanya sa Makati City kamakailan. “We are looking into this. We don't encourage such actions. We will be making some directives and initiating measures so as not to repeat the same incident,” sabi ni PNP chief Police General Benjamin Acorda Jr. sa news briefing nitong Lunes. BASAHIN: Pag-livesteam ni Labador sa raid ng PNP sa online lending company na nangha-harass umano, inalmahan Kung may paglabag na nangyari, tiniyak ni Acorda na mananagot ang mga nagkamali. Sinubukan ng GMA News Online na makuhanan ng pahayag si Labador tungkol dito. Matatandaan na sinalakay ng mga pulis ang isang online lending company sa Makati City na umanong namamahiya at nanakot ng mga kliyenteng hindi nakapagbabayad. May collaboration umano sa pulisya si Labador kaya kasama sa raid na kaniyang ini-live streamed sa Facebook. Pero umalma ang mga kaanak ng mga nagtatrabaho sa kompanya sa caption sa Labador sa livestream dahil lumalabas umano na nagkasala na ang mga nagtatrabaho sa naturang kompanya. Nakita rin umano ang mga mukha ng ilang nagtatrabaho sa kompanya. Kinumpirma naman ng PNP Anti-Cybercrime Group, na kasama nila sa raid si Labador.—FRJ, GMA Integrated News"
1,"Bistado ang isang lalaking nagpanggap umanong taga-Land Transportation Office (LTO) sa Quezon City matapos siyang ireklamo ng motoristang hinarang niya. Ayon sa eksklusibong ulat ni James Agustin sa Unang Balita nitong Martes, kumpleto sa uniporme, vest at identification card ng LTO ang suspek na si Jurdinito Macula, 34 anyos. Inimbitahan si Macula sa police station matapos siyang ireklamo ng isang motorista na hinarang niya sa Barangay Socorro dahil daw sa violation na ""unauthorized side mirror."" Humingi raw ng tulong sa mga rumorondang pulis ang motorista matapos walang maipakitang mission order ang suspek. Sa himpilan ng pulis, napag-alamang hindi tunay na empleyado ng LTO si Macula. ""Ang laman po ng certification ng LTO-NCR (National Capital Region) ay hindi po siya naging empleyado o empleyado ng LTO, kaya peke ho talaga siya,"" ani Police Lieutenant Colonel Mark Janis Ballesteros, hepe ng Cubao Police Station. ""Ang modus kasi nitong suspek ay mag-isa lang siyang gumagalaw at naka-uniporme ng pang-LTO at naka-vest kaya kung titignan mo, aakalain mo talaga na siya ay miyembro ng LTO,"" dagdag pa niya. Tumangging magbigay ng pahayag si Macula, na nahaharap sa reklamong usurpation of authority at paglabag sa Motorcycle Crime Prevention Act. —KBK, GMA Integrated News"
1,"Isang lalaking nang-hostage ng call center agent sa Pasay City nitong Sabado ang kinuyog ng mga tao at inaresto ng mga pulis. Nangyari ang insidente mag-a-alas-sais ng gabi, ayon sa ulat ni Nico Waje sa Unang Balita nitong Lunes. Nang-hostage ang suspek matapos hindi raw siya pinakinggan umano ng mga pulis nang humingi siya ng tulong. Hinablot niya ang isang babaeng call center agent na nag-aabang lang ng masasakyan pauwing Cavite. Dinala ng suspek ang biktima sa isang sulok, at pagkatapos ay nagbasag ng bote at itinutok ito sa leeg ng biktima. May isang pulis na lumapit at kinausap ang suspek upang mag-negotiate. Matapos ang mahigit 30 minuto ay nagkagulo na ang taumbayan. Kinuyog na pala ng mga tao ang suspek. Sa himpilan ng pulis sa Pasay kung saan dinala ang suspek, sinabi nitong hindi niya alam kung paano siya napunta sa lungsod. Ang pagkakaalam daw niya ay nasa Baguio lang siya, ngunit paggising niya ay nagtaka siya at nasa Pasay na siya. Humingi raw siya ng tulong sa mga pulis para dalhin siya sa ospital dahil namumulikat na ang kanyang mga paa, ngunit hindi raw siya pinaniwalaan. Ayon naman sa biktima, ramdam niya nang itinutok sa leeg niya ang basag na bote. Nagmakaawa raw siya sa suspek na huwag siyang saktan dahil may pamilya siya. Sabi naman daw ng suspek, may dugo nang lumalabas. Sinabihan din daw ng suspek ang biktima na alisin ang kamay nitong humaharang sa kamay niya. Ayon kay Police Major Ryan Salazar, hepe ng Pasay City Police Substation 3, pinakalma muna nila ang suspek at kinausap. Nang magkaroon ng pagkakataon ay hinawakan ng pulis ang braso ng suspek at nabawi nila ang biktima. Galing daw ang suspek sa probinsiya at nagtungo sa Maynila upang maghanap ng trabaho. Saad ni Salazar, humingi muna ng ambulansiya ang suspek, at iyon ang naging aksyon ng pulis dahil nakita nilang mukhang kailangan nga ng medical attention nito. Subalit pagtalikod nila ay nang-hostage na ang suspek. Nasa mabuting kalagayan na ang biktima. Ang suspek naman ay mahaharap sa mga reklamong illegal detention, frustrated murder at alarm and scandal. —KG, GMA Integrated News"
1,"Isang mananaya ang mapalad na nasolo ang mahigit P147 milyon jackpot prize matapos matamaan ang lumabas na mga numero sa Super Lotto 6/49 draw nitong Linggo, Oktubre 15, 2023. Sa website ng Philippine Charity Sweepstakes Office (PCSO), nakasaad na isa ang nanalo sa Super Lotto 6/49 matapos mahulaan ang lumabas na mga numero na 47-35-02-13-38-17. Umabot ang kabuuang premyo nito sa P147,354,716.40. Sa Facebook page ng PCSO, nakasaad na mayroong 40 mananaya ang tumama ng 2nd prize na may premyong P50,000.00. LOTTO RESULTS Samantala, wala naman tumama sa kasabay nitong draw na Ultra Lotto 6/58, na ang lumabas na mga numero ay 56-53-40-06-35-42, at may premyong P49,500,000.00. Gayunman, mayroon namang dalawang nanalo ng 2nd prize na may katumbas na premyong P120,000.00.--FRJ, GMA Integrated News "
1,"Nakita nang patay sa ilog ang isang batang edad tatlo na nahulog sa imburnal sa Caloocan noong Sabado. Ayon sa ulat ni Dano Tingcunco sa ""24 Oras Weekend"" sa Linggo, nahulog ang bata sa maliit na butas sa kalsada sa Barangay 176, Caloocan habang naliligo sa ulan pasado alas tres kahapon. Ayon sa spot report ng mga magulang sa barangay, sinubukan ng mga kapatid ng bata na hilahin ito pero di raw kinaya sa lakas ng ulan. Nakabantay naman daw ang ina, pero saglit siyang umuwi. Gumamit ang MMDA ng camera para suyurin ang imburnal matapos higupin ang tubig sa kanal. Biniyak din ang semento sa kalsada gamit ang backhoe. Ang ama ng bata, tinanggap na ang posibilidad na bangkay nang matatagpuan ang kanyang anak dahil sa kipot ng imburnal. ""Tanggap ko na yung hindi ko makuha nang buhay, basta makuha ko,"" aniya. Natuldukan ang paghahanap bandang alas tres ng hapon ngayong araw nang makita sa ilog ang isang bangkay. Kinumpirma ng mga magulang na anak nila ang nasa loob ng body bag sa ambulansya. — BM, GMA Integrated News"
1,"Dead on the spot ang isang babae matapos umanong masagasaan sa Mabini Bridge, Sampaloc, Maynila nitong Linggo ng madaling araw. Nangyari ang insidente bandang alas-kuwatro ng umaga, base sa inisyal na imbestigasyon ng Manila Police District (MPD), ayon sa ulat ni Jhomer Apresto sa Super Radyo dzBB. May naitawag daw sa MPD Homicide Division na shooting incident sa lugar ngunit nang dumating na ang mga pulis ay nakita na lamang nila ang bangkay ng biktima sa northbound lane ng tulay. Ang hinala ng MPD ay four-wheel vehicle ang nakasagasa sa biktima dahil bakas pa ang marka ng mga gulong sa katawan nito. Mula sa leeg pababa ang tama sa katawan ng biktima. Kung motor daw ang nakasagasa ay dapat may mga bahagi ng motor na nagkalat sa daan. Ayon sa MPD, walang CCTV sa lugar. Kasalukuyan pa nilang iniimbestigahan ang pangyayari. Nakasuot ng puting T-shirt at pulang shorts ang biktima, at walang suot na tsinelas. Dalawang lane ang isinara pansamantala sa Mabini Bridge patungong Nagtahan habang sinusuri ng Philippine National Police-Scene of Crime Operation (PNP-SOCO) ang pinangyarihan ng insidente. —KG, GMA Integrated News"
1,"Dating mahilig sa mga mamahaling saksakyan, inihayag ni Joshua Garcia na mas gusto niya na ngayon ang simpleng buhay matapos ang pandemya. Sa Chika Minute report ni Nelson Canlas sa 24 Oras, sinabing sa edad 26, natutunan na ni Joshua ang simpleng buhay. “Noong una kasi siyempre, dahil bago lang sa akin ang lahat ng ‘yun, binibili ko talaga lahat ng gusto ko. Gusto ko ng sports car Dodge, bumili ako. Gusto ko ng motor na maganda, big bike, bumili rin ako,” sabi niya. Ngunit dahil sa pandemya, nakapag-isip-isip si Joshua kung ano ang mas mahalaga para sa kaniya. “Buti nangyari rin ‘yung pandemic. Doon ko na-realize kung ano ba talaga ‘yung gusto ko lang, ‘yung kailangan ko. Makakatulong ba ito sa akin? Kasi kapag tumagal after four, five years, kumusta na itong sasakyang ito sa akin. Doon ko lang din na-realize lahat kung ano ‘yung mga importante sa akin,” sabi niya. Ayon kay Joshua, nagmula sa kaniyang pagkabata ang kaniyang pagiging isang simpleng tao. “Hindi ako lumaking may pera, may kaya. So sabi ko sa pamilya ko, hangga’t meron ako, talagang susuporta ako. Kasi kapag dumating na ako naman ang wala, sila ang susuporta sa akin,” natatawang sabi ng aktor. Inilahad din ni Joshua na nag-iipon na rin siya para sa hinaharap. “Yes, kailangan ‘yon. Hindi ko siya iniipon sa bangko. Nilalagay ko siya sa mga bagay na lalago. Investing is a good way. ‘Yung mga relo, investment din para sa akin.” Samantala, inilahad din ni Joshua ang isa sa kaniyang mga pangarap na dahilan kung bakit siya kumukuha ng culinary courses. “‘Yung papa ko kasi, cook talaga siya. Lagi kaming nag-uusap before na gusto naming magkaroon ng restaurant. And then nagluto ako, nag-aral ako. Para sa akin kasi another way siya na maipapakita mo ‘yung pagmamahal mo sa importante sa ‘yo, sa mahal mo sa buhay,” sabi niya. —Jamil Santos/ VAL, GMA Integrated News"
1,"Inaresto ang isang Malaysian national matapos siyang magwala, makipagtalo at murahin pa umano ang mga pulis nang sitahin siya dahil sa paninigarilyo sa isang no smoking area sa Bonifacio Global City sa Taguig. Sa ulat ni Bam Alegre sa GMA News Unang Balita nitong Miyerkoles, mapapanood sa isang video ang pagpupumiglas ng Malaysian na kinilalang si Chong Kar Meng habang dinadakip sa isang bar pasado hatinggabi. Bago nito, sinuhulan ng banyaga ang mga pulis sa halagang P2,000 para iwan siya at hindi na hulihin. Ayon sa pulisya, nagsimulang magmura ang Malaysian nang hindi nila kunin ang inaalok nitong suhol. Dinakip ang suspek dahil sa disobedience to persons in authority, resisting arrest, alarm and scandal, unjust vexation at oral defamation. Samantala, dinakip ang isa pang Malaysian national matapos alukin din ang mga pulis ng P30,000 kapalit ng pagpapalaya sa kaniyang kaibigan. Kinilala ang suspek na si Jack Boo. Nag-iimbestiga ang pulisya kung nagtatrabaho sila sa POGO o iba pang aktibidad. “They said I’m bullying the Filipinos, I bullied the police. I [don’t] agree,” sabi ni Chong Kar Meng. “I don’t know,” komento naman ni Jack Boo nang tanungin kung bakit sinuhulan niya umano ang pulisya.--Jamil Santos/FRJ, GMA Integrated News"
1,"Sa kulungan ang bagsak ng pitong empleyado ng isang travel documentation agency matapos nilang itakbo umano ang halos P43 milyon na ibinayad ng mga aplikanteng gustong magtrabaho sa ibang bansa. Sa ulat ni James Agustin sa Unang Balita nitong Martes, sinabing ang mga nagrereklamo ang mismong dumakip sa limang babae at dalawang lalaking empleyado ng inirereklamo nilang travel agency, at napasugod sa Project 6 Police Station ng Quezon City Police District. Sinabi ng pulisya na mahigit sa 150 ang nagrereklamo na nagbayad ng kaubuuang aabot sa P43 milyon, at umaasa silang makakapagtrabaho sa Poland, Canada, New Zealand at Australia. Gayunman, natuklasang peke ang visa at kontrata na ipinakita sa kanila ng agency. Nakipag-ugnayan na ang kapulisan sa Business Permit and Licensing Department ng Quezon City Hall at iba pang ahensiya ng gobyerno. Ang dalawa sa mga suspek, sinabing nadamay lamang sila. Patuloy na tinutugis ng pulisya ang dalawa pang suspek habang nakabilanggo na ang tumatayong leader matapos madakip dati sa parehong modus. Mahaharap ang mga suspek sa mga reklamong illegal recruitment at syndicated estafa. —Jamil Santos/VBL, GMA Integrated News"
1,"Ibabalik ang programang Libreng Sakay sa mga jeepney at bus sa Nobyembre na magtatagal hanggang Disyembre ngayong taon, ayon sa Land Transportation Franchising and Regulatory Board (LTFRB). ""Itong buwan na ito ilalabas namin ang pera. Ibabalik po natin ang Libreng Sakay. Uunahin po natin ang Metro Manila, kasama po ang mga jeepney,"" pahayag ni LTFRB chairperson Teofilo Guadiz III sa press conference ngayong Lunes. ""Iyong P1.3 billion tapos na po iyong joint memorandum circular. Ibaba na po ang pera. Alam mo ang hinahabol namin doon November-December para maagang pamaskong handog ng LTFRB,"" dagdag niya. Sinimulan ang Libreng Sakay program noong magkaroon ng pandemic para matulungan ang mga pasahero na mabawasan ang gastusin. Pagkaraan ng may dalawang taon, natigil nitong nakaraang Enero ang programa, kasama ang libreng sakay sa EDSA Carousel o Busway. Ayon sa Department of Transportation, nasa 320,000 hanggang 390,000 pasahero ang nakikinabang sa libreng sakay sa EDSA Bus Carousel bawat araw. —FRJ, GMA Integrated News"
1,"Arestado ang isang motorcycle rider matapos niyang talunan ang kotse ng isang babaeng driver, bago niya ito tutukan ng baril at untugin pa ng helmet sa Philadelphia, USA. Ang insidente, nangyari habang nasa loob ng kotse ang mga anak ng ginang. Sa ulat ng GMA Integrated Newsfeed, mapapanood ang video ng lalaki na nagtatalon sa ibabaw ng sasakyan na nag-viral online. Pagkababa ng lalaki sa likuran, basag na ang windshield ng sasakyan, hanggang sa mahulog ang tila isang baril mula sa kaniya, na agad niyang pinulot. Pagkababa ng babaeng driver ng sasakyan, dito na itinutok ng lalaki ang baril sa ginang. Pagkalapit ng babae, inuntugan pa siya sa ulo ng suspek na naka-helmet. Tinulak din ng lalaki ang babae palayo bago itong muling sumakay sa motorsiklo. Sinabi ng driver na si Nikki Bullock, kasama niya ang kaniyang mga anak na edad lima at dalawa nang maganap ang insidente. Nakatakda sana siyang mag-deliver ng pagkain nang tamaan ng isang motorsiklo ang gilid ng kaniyang sasakyan. Habang nagtatalo, pinalibutan siya ng mga motorista bago tumalon sa kaniyang sasakyan ang suspek na kinilalang si Cody Heron, 26-anyos. “The kids were screaming. Like it was insane. The only thing that protected my kids from not having a bunch of glass from shattering on top of them is that my back windshield was tinted,” sabi ni Bullock. Nahuli kalaunan ng pulisya si Heron. Base sa mga ulat, malaki ang naitulong ng tips mula sa publiko para matunton ang suspek. Nakita rin umano ng mga awtoridad sa bahay ng suspek ang motorsiklong nakunan sa video at ang 9 mm handgun. Sinampahan na si Heron ng possession of an instrument of crime at recklessly endangering another person. Mahaharap din siya sa patong-patong na reklamo ng aggravated assault. —Jamil Santos/ VAL, GMA Integrated News"
1,"Naglabas ng Show Cause Order (SCO) ang Land Transportation Office (LTO) laban sa may-ari ng Sports Utility Vehicle (SUV) na nahuli-cam na may binanggang bisikleta at kinompronta ang nakaalitang biker sa Marikina City. Sa inilabas na pahayag ng LTO nitong Huwebes, ipinatawag nila sa Oktubre 3 ang taong nakapangalan sa rehistro ng isang puting Nissan Patrol. Aalamin ng LTO kung sino ang nagmamaneho ng naturang sasakyan nang mangyari ang insidente na nag-viral din sa social media. BASAHIN: Driver ng SUV sa Cavite road rage incident, nakilala na Kailangan umanong ipaliwanag nito kung bakit hindi siya dapat parusahan sa mga paglabag na reckless driving, disregarding traffic sign, obstruction of traffic, at improper person to operate a motor vehicle. “Magsisilbing aral ito sa ating mga kababayan na mabilis ang aksyon ng LTO dito at tiyak na may kaparusahan na ipapataw kaya kailangan na kontrolin ang galit dahil wala namang mabuting idudulot ito,” sabi ni LTO Chief Assistant Secretary Atty. Vigor Mendoza II. Sa viral video ng insidente, makikita ang pagbangga ng SUV sa bisikleta, at inambaan ng suntok ang biker. Ibinalibag din ng driver ang bisikleta at inihambalang ang kaniyang SUV sa pedestrian lane. Hindi pa malinaw ang ugat nang away ng dalawa. Nakapaloob din sa inilabas na SCO ng LTO na suspendido ang rehistro ng sasakyan sa loob ng 90 araw maliban na lang kung kaagad na mareresolba ang kaso. “Parami nang parami ng mga ganitong kaso pero hindi magsasawa ang inyong LTO na aksyunan ang lahat ng ito dahil kailangan nating tiyakin na ligtas ang ating mga kalsada sa lahat ng road users,” ani Mendoza. MAYO NANGYARI Sa ulat ni Jun Veneracion sa GMA News Saksi nitong Huwebes, napag-alaman na nangyari ang insidente noong May 16. Ayon sa driver ng SUV na itinago sa pangalang ""Ronnie,” nag-ugat daw ang away nang hindi niya pagbigyan ang biker na makatawid kahit wala sa pedestrian lane. “Kinatok nya ang bintana sa side ng wife ko kasi dadalhin ko sa ospital ang misis ko dahil nagha-high blood nag-sign po siya ng dirty finger at pinagmumura niya ako,” ayon kay Ronnie. “Nagsabi sya sa akin ng ‘Pu!!### mo, taong gobyerno ako. Babalikan kita.’ Doon ako lalong nagalit sa kanya, so hinarurot ko sasakyan ko na akma ko syang bubungguin, pero di ko siya binunggo. Makikita naman sa video,” depensa niya. Nang araw ding iyon, nagkaharap at nakaroon na umano ng kasunduan ang dalawa sa Marikina Police station. “'Yung pinag-usapan namin tungkol sa damage na nasira sa bike ko binigyan nya ako ng isang libo yung paggawa. sa cellphone ko na nagka-crack binigyan nya ako ng isang libo para mapaayos ko tapos ok na, nagkapatawaran kam, wala na kami sama ng loob,” ayon sa biker. Samantala, sinabi ni Ronnie na kakausapin niya ang kaniyang abogado tungkol sa SCO na inilabas ng LTO. Kamakailan lang, natukoy na ang driver ng isang sasakyan na nagsangkot din sa road rage incident sa Cavite.—FRJ, GMA Integrated News"
1,"Nabisto ang bagong modus ng mga kawatan na kabataan na nagagawang nakawan ang mga sasakyang pumaparada sa Luzon Avenue sa Quezon City. Ayon sa ulat ni Emil Sumangil sa GMA News ""24 Oras"" nitong Miyerkules, pinaghalong salisi at bukas-kotse ang modus ng mga kawatan. Sa kuha ng CCTV camera, makikita na inaabangan ng grupo ang pagparada ng target na sasakyan sa gilid ng kalsada. Kapag sandaling bumaba ang driver para may bilhin, sasalisi na ang kawatan sa kotse upang tangayin ang bag o gamit na kanilang pakikinabangan. Kapag nakuha na ang bag, tatawid ang mga suspek sa kabilang bahagi ng highway at tatakbo sa eskinita. “Organized siya, may look-out, panay mga bata rin. May look-out sa kabila, sa malayo,” ayon sa isang nabiktima na nawalan ng bag. Gumagawa na raw ng karagdagang hakbang sa pagbabantay ang mga opisyal ng Barangay Matandang Balara at Barangay Culiat na nakakasakop sa Luzon Avenue. “Pito po yan na CCTV operators. Anumang makikita nila na kaduda-duda, agad nirereport yan sa aming BPSO, then it takes appropriate action,” sabi ng Barangay Culiat Administrator Elmer Rex. Samantala, nakahuli din daw ng mga awtoridad ng dalawang suspek na sangkot sa pananalisi sa van.--Jiselle Casucian/FRJ, GMA Integrated News"
1,"Nagbitiw sa kaniyang puwesto si Office of Transportation Security (OTS) Administrator Ma. O Ranada Aplasca. Kamakailan lang, ilang tauhan ng OTS ang inaakusang sangkot sa pagkuha ng gamit o pera sa ilang pasahero sa airport. Nitong Martes ng gabi, kinumpirma ni Transportation Secretary Jaime Bautista na nagsumite ng kaniyang resignation letter si Asplasca. Nangyari ang pagbibitiw ni Aplasca isang araw makaraang magbanta si House Speaker Martin Romualdez na haharangin niya ang pag-apruba sa pondo ng OTS at DoTR para sa 2024 kapag hindi umalis sa puwesto ang naturang opisyal. Napuno na si Romualdez sa OTS sa harap ng lumabas na ulat na isang tauhan nito ang hinihinalang kumain ng nawawalang $300 ng isang pasahero. BASAHIN: OTS staff sa NAIA, tsokolate raw ang isinubo at hindi perang dolyar Sa nakaraang panayam, sinabi ni Aplasca na batay sa affidavit na isinumite ng naturang tauhan, tsokolate umano at hindi pera ang kaniyang isinubo, bagay na hindi raw nila pinapaniwalaan. Sa kabila nito, sinabi ni Romualdez na nakakasawa na ang paulit-ulit na pagkakasangkot ng mga tauhan ng OTS sa nangyayaring pagnanakaw sa mga pasahero. BASAHIN: OTS screening officer sa NAIA, sinibak matapos manguha umano ng gamit ng pasahero  “We cannot let these atrocious activities and other acts of misconduct at the airport to continue to take place. It’s bad for the country and the economy,” ayon kay Romualdez. —FRJ, GMA Integrated News"
1,"Kinagiliwan ng netizens ang kamuntikang paghalik ng isang bagong kasal sa mga hawak nilang kalapati matapos tila ma-nosebleed ang videographer at magbigay ng instruction na “kiss the dove.” Sa ulat ni Ian Cruz sa State of the Nation, mapapanood sa video ni Vincent Paulo Cortes ang post-nuptial shoot ng newlyweds na sina Haskell at Eline. Para patatagin pa ang kanilang kasal, mayroong pa-white dove ang bride at groom. Ngunit ang sweet na eksena, nauwi sa kulitan nang malito sina Haskell at Eline dahil sa direksyong “kiss the bride” ng videographer. Mga kalapati pala ang dapat maghahalikan bilang bahagi ng tradisyon na dove kissing sa Pinoy kasalan. Napasabak sa Inglisan ang crew ng video and photo team dahil isang foreigner si Eline. Patok ang kanilang struggle sa pag-Ingles, kaya nagbigay na rin ng suggestions ang ilang netizens. Ang iba naman, nagdalawang isip na kung mag-aasawa pa ng AFAM. Nagkaroon man ng pagkakamali sa instruction, nairaos pa rin ang shoot, natuwa rin ang mag-asawa at nakapaghatid sila ng saya. — Jamil Santos/VBL, GMA Integrated News"
1,"Nagsagawa ng special operation ang Philippine Coast Guard para alisin ang floating barrier o mga boya na inilagay ng China sa entrada ng Scarborough Shoal o Bajo de Masinloc, na mistulang bakod para hindi makapasok at makapangisda sa naturang lugar ang mga mangingisdang Pinoy. Sa post sa X nitong Lunes, sinabi ni PCG Commodore Jay Tarriela na,  ""the decisive action of the PCG to remove the barrier aligns with international law and the Philippines’ sovereignty over the shoal."" Ang operasyon ay pagtugon umano ng PCG sa utos ni Pangulong Ferdinand ""Bongbong"" Marcos Jr. Idinaan ang utos kay Secretary Eduardo Año, na chairman ng National Task Force for the West Philippine Sea (NTF-WPS). Philippine Coast Guard Successfully Removes Hazardous Floating Barrier in Compliance with Presidential Instruction  In compliance with the instruction of the President, the Chairman, National Task Force for the West Philippine Sea (NTF-WPS), Sec. Eduardo Año, has directed the… pic.twitter.com/loeeFm45sU  Sinabi rin ni Tarriela na nagdudulot ng panganib sa paglalayag ang inilagay na harang ng China, na malinaw na paglabag umano sa international law. ""It also hinders the conduct of fishing and livelihood activities of Filipino fisherfolk in BDM, which is an integral part of the Philippine national territory. The 2016 Arbitral Award has affirmed that BDM is the traditional fishing ground of Filipino fishermen,"" giit niya. ""Thus, any obstruction hindering the livelihoods of Filipino fisherfolk in the shoal violates the international law. It also infringes on the Philippines' sovereignty over BDM,"" dagdag pa ng opisyal. Tinatayang nasa 300 metro ang haba ng hilera ng mga boya. Sa video sa X na ipinost ng PCG, makikita na may pinutol silang lubid sa ilalim ng tubig na nakakonekta sa hilera ng mga boya. Una rito, tiniyak ni Año na kikilos ang pamahalaan ng Pilipinas sa ginawang ""pagbabakod"" ng China  sa Bajo de Masinloc. “We will take all appropriate actions to cause the removal of the barriers and  to protect the rights of our fishermen in the area,” sabi ni Año sa inilabas na pahayag nitong Lunes para kondenahin ang ginawa ng China. —FRJ, GMA Integrated News"
1,"Sinabi ng mga tauhan ng National Bureau of Investigation (NBI) na hindi nagsasabi ng totoo ang amo ng minaltrato umanong kasambahay na si Elvie Vergara nang isalang nila ito sa polygraph examinations o lie detector test. Inihayag ito ng NBI sa isinasagawang imbestigasyon ng Senate justice and human rights committee nitong Lunes, kaugnay sa sinapit ni Vergara na nabulag dahil umano sa kalupitan ng amo. Sa naturang pagdinig, tinanong ni Senador Jinggoy Estrada ang mga NBI polygraph examiner na sina Eddie Betervo at John Greg Ferran kung totoo na ang resulta ng polygraph test kina France at Pablo Jerry Ruiz ay “indicative of deceptions.” “Ibig mo bang sabihin nagsisinungaling si Ginang France?” tanong ni Estrada kay Ferran, na nagsagawa ng test kay France Ruiz. Tumugon ng oo si Ferran, ganoon din si Betervo, nang tanungin kaugnay sa test na isinagawa niya kay Pablo. Tinanong din ni Estrada ang dalawang tauhan ng NBI kung gaano katiyak ang resulta ng eksaminasyon. Paliwanag ng dalawa, nagsagawa sila ng tatlong polygraph examination sa mag-asawa na standard procedure sa computerized polygraph system. “After ng three series na ‘yon tiningnan po namin ang results [at] consistent ang kanyang reaction sa tanong na binigay ko sa kanya during the actual test… Consistent po na nagsisinungaling siya d'on,” sabi ni Betervo. Inihayag din ng mga tauhan ng NBI na 99% accurate ang polygraph test. Bago nito, tinanong ni Sen. Raffy Tulfo si France kung sa tingin niya ay pasado siya sa naturang test. “Ako po ay nagsabi ng totoo…Pumasa po,"" anang ginang. Kasunod nito ay ipinaalam ni Tulfo na bumagsak siya sa test. Dalawang katrabaho rin ni Vergara ang sumalang sa polygraph test na sina JM Taroma at Patrick Simbaon, na parehong pumasa, ayon kay Estrada. Sa pagdinig nitong Lunes, idineklara rin na in contempt si Pablo dahil sa pagsisinungaling sa Senado kaya ilalagay din siya sa kostudiya ng kapulungan. Nauna nang idineklara na in contempt ang kaniyang asawa noong nakaraang linggo. Itinanggi nila ang paratang na minaltrato nila si Vergara. —FRJ, GMA Integrated News"
1,"Nagtamo ng limang sugat ang isang 19-anyos na lalaki matapos siyang pagsasaksakin ng isa pang lalaki at kuyugin ng dalawang menor de edad sa Kalayaan, Laguna. Selos umano ang pinag-ugatan ng kanilang away nang mag-chat pa sa biktima ang nobya ng suspek. Sa ulat ni Jun Veneracion sa 24 Oras Weekend, makikita na naglalakad sa kalsada ang isang grupo ng mga kabataan pagkagaling nila sa basketball court noong Setyembre 18. Ilang saglit lamang, nilapitan ng lalaking kinilalang si Aaron Beltran ang isa pang lalaking may hawak ng bola na si Cedric Bermas. Sandaling nag-usap ang dalawa, hanggang sa may binunot sa tagiliran si Beltran at pinagsasaksak si Bermas. Matapos nito, kinuyog naman si Bermas ng dalawang iba pang kasama ni Beltran. Nakayuko na ang biktima nang muli siyang puntiryahin ng saksak sa tagiliran ng suspek. Naunang umalis ang dalawang nakibugbog ngunit nakatayo si Bermas at nakipambuno kay Beltran. Pinagsisipa ni Beltran si Bermas bago tumakas. Agad isinugod sa ospital ang biktima matapos ang insidente. Nadakip ang dalawang menor de edad na dawit sa gulo sa isinagawang follow-up operation ng pulisya, habang tinutugis ang 21-anyos na si Beltran. “Sa initial investigation namin ay selos ‘di umano base sa aming nahagilap na information, itong girlfriend ng suspek ay di umano’y nagcha-chat pa roon sa victim,” sabi ni Police Captain Ronald Pagayon ng Kalayaan, Laguna MPS. Nasampahan na ng reklamong frustrated homicide si Beltran, habang ang dalawa niyang kasama ay nai-turnover na sa DSWD. —Jamil Santos/ VAL, GMA Integrated News"
1,"Patay ang isang 26-anyos na pintor matapos siyang saksakin ng kaniyang katrabaho na kaniya ring kainuman sa Quezon City. Sa ulat ni Emil Sumangil sa GMA News ""24 Oras"" nitong Biyernes, kinilala ang biktima na si Angelo Castillo. Nakatakas naman at pinaghahanap ang suspek na kinilala lang sa Alyas Toto. Sa kuha ng CCTV camera sa Barangay San Martin de Porres sa Cubao, Quezon City, makikita ang suspek na may hawak na patalim habang inaawat ng isang babae. Hinila ng babae palayo ang suspek pero sumunod ang biktima hanggang sa magpang-abot na ang dalawa. Sa isa pang kuha ng CCTV, nakita ang suspek na naglalakad at paalis na pinangyarihan ng gulo. Pero sumunod muli ang biktima kahit makikitang may bakas na ng dugo sa kaniyang damit. Ngunit maya-maya lang, bumalik ang suspek at nagpang-abot muli ang dalawa. Isinugod sa ospital ang biktima pero binawian din ng buhay dahil sa tinamong saksak at pagkaubos ng dugo. Napag-alaman na bago ang krimen ay maayos na nag-iinuman ang dalawa pero nauwi sa pikunan. Naghihinanakit ang mga kaanak ng biktima dahil maayos umano ang pakikitungo ni Castillo sa suspek at katrabahong si Toto. Umaasa sila na mahuhuli si Toto upang mabigyan ng katarungan ang sinapit ni Castillo.--FRJ, GMA Integrated News"
1,"Naaresto na ng mga awtoridad ang isa sa dalawang suspek sa pagtangay sa mga gamit ng dalawang content creator na gagawa sana ng music video sa tulay. Ang suspek, dati nang may kaso ng pagnanakaw. Sa ulat ni Emil Sumangil sa GMA News ""24 Oras"" nitong Huwebes, kinilala ang naarestong suspek na si Robin Bilbao, residente ng Barangay Pinagbuhatan sa Pasig. Si Bilbao umano ang nagmaneho ng motorsiklo at positibong kinilala ng mga biktima na Humphrey Dangkulos at Johann Morales. Nang maaresto sa checkpoint, sakay ng motorsiklo na walang plaka si Bilbao. May nakuha ring granada sa kaniya. BASAHIN:  2 lalaki na magsu-shoot ng music video sa isang tulay sa Pasig, inagawan ng gamit ng riding in tandem “Walang plaka yung motor niya, at nung akma siyang kukunin yung wallet niya, nakitaan natin siya in plain view ng granada. Siguro, mambibilktima na naman ulit ito,” ayon kay Pasig City Police Chief Police Colonel Celerino Sacro Jr. Ayon kay Moreles, humingi ng tawad ang suspek pero itutuloy umano nila ang ""tamang proseso."" “Humihingi siya ng pasensiya. Itutuloy pa rin namin ang tamang proseso,” Morales. “I think they deserve na mahatulan kung ano ang karapat-dapat sa kanila.” Patuloy naman na tinutugis ang isa pang suspek na kumuha ng bag ng mga biktima na naglalaman ng mga camera, extra batteries, tripod, cell phone, at iba pang gadgets. Ayon kay Sacro, sasampahan pa nila ang suspek ng reklamong paglabag sa COMELEC’s election gun ban. “Sa possession pa lang ng explosives no bail na po ito, mayroon pa siyang kahaharapin na kaso in connection with COMELEC gun ban,” ani Sacro. --FRJ, GMA Integrated News"
1,"Hihilingin na ni Senator Risa Hontiveros kay Senate President Juan Miguel Zubiri na aprubahan na ang warrant of arrest para kay Pastor Apollo Quiboloy. Kasunod ito nang pagtanggap ng Committee on Women and Children ng sagot ng kampo ni Quiboloy sa inilabas naman na show cause order. “Makukulong lang si Quiboloy sa Senado sa hindi pagdalo sa pagdinig at hindi para sa mga mabibigat na paratang ng mga biktima laban sa kanya,” sabi ni Hontiveros. Nilinaw din niya na wala sa Senate Rules ang pagpapadala ng show cause order ngunit ginawa niya bilang kortesiya kay Sen. Robinhood Padilla at dahil na rin sa kahilingan ni Zubiri. Dagdag pa niya, ang mga ikinatuwiran ng kampo ni Quiboloy ay nabanggit na rin ng kanyang abogado sa unang pagdinig pa lamang. Diin pa ng senadora na ang pag-cite in contempt niya kay Quiboloy ay hindi din ang kauna-unahan sa pagdinig sa Senado, gayundin ang pag-iimbestiga ng isang komite sa isang resource person na nahaharap na sa mga kasong kriminal. Maging ang pag-prisinta ng mga testigo na halos nakatakip ang mga mukha ay ginawa na rin sa mga pagdinig ng ibang komite. “Magpakita na lamang si Quiboloy. Bakit ba ang dami pa niyang drama?” diin ni Hontiveros."
1,"Hiningi ni dating Court of Appeals Justice Vicente Veloso sa pambansang pulisya na magsagawa ng malalim na pag-iimbestiga sa pamamaril sa driver ni San Isidro, Leyte Mayor Remedio Veloso. Sinabi ni dating Justice Veloso na nararapat din na tingnan ng pulisya ang anggulong “ambush me” ang nangyari sa driver ni Mayor Veloso sa bayan ng Alangalang. Pinag-iisipan na nasa likod si dating Justice Veloso sa pananambang. Aniya noong 2019 tinambangan na rin ang naturang driver ni Mayor Veloso at gaya ng huling pangyayari ay hindi din ito nasugatan. Sinabi pa ng dating mahistrado na pulitika ang nakikita niyang motibo sa pagdududa sa kanya dahil nagdeklara na siyang kakandidato sa pagka-kongresista sa eleksyon sa susunod na taon. Dagdag pa nito, kung may kinalaman ang kanilang pamilya sa insidente dapat ay ipagtaka na mismong ang kanyang anak  na si Rep. Anna Victoria Veloso-Tuazon ang umapila na maimbestigahan ang mga nagaganap na patayan sa bayan ng San Isidro. Pagbabahagi pa niya na sa nakalipas na dalawang taon, 57 kaso ng pagpatay na ang nangyari sa naturang bayan. Puna pa nito ang Facebook post ni Mayor Veloso na tila pagmamalaki na hindi nasugatan ang kanyang driver. Nabanggit din na si Emmanuel Veloso, kapatid ni Mayor Veloso, ay nagtatago dahil sa kasong pagpatay sa Levi Mabini, na municipal administrator ng San Isidro."
1,"Ganap ng batas ang isinulong ni Senator Ramon “Bong” Revilla Jr., na nagbabawal sa pagpapatupad ng “No Permit, No Exam” policy. Ngayon, paliwanag ni Revilla, ang mga mahihirap na estudyante na may utang sa matrikula ay maari nang kumuha ng eksaminasyon. Sakop aniya ng “Anti-No Permit, No Exam Act” ang lahat ng pribado at pampublikong paaralan mula sa Kindergarten hanggang Senior High School, gayundin sa mg unibersidad at kolehiyo at technical-vocational institutions. “Hindi patas ang mundo, kaya nasa kamay nating mga mambabatas na gawing pantay ang laban ng buhay para sa lahat, lalo na sa mga hikahos at salat sa buhay,” aniya. “Ang alay natin sa kanila ay kayamanang hindi kailanman mananakaw, ang edukasyon,” dagdag pa niya. Umaasa si Revilla na magsisilbing pintuan ang batas para sa mga nangangarap na mag-aaral na mapapagbuti nila ang buhay sa pamamagitan ng edukasyon. Kailangan lamang ng sertipikasyon mula sa local social welfare services na magpapatunay sa kondisyon sa buhay ng mag-aaral."
1,"Ipinag-utos ng  Office of the Ombudsman (OMB) ang pagbawi sa suspension order sa 23 opisyal at tauhan  ng  National Food Authority (NFA) na kabilang sa 139 unang sinuspindi dahil sa nabunyag na pagbebenta ng rice buffer stocks sa mga negosyante. Hindi na kinilala ni Ombudsman Samuel Martires ang 23 ngunit aniya ang mga ito ay warehouse supervisors sa Metro Manila, Iloilo, Antique, at Cabanatuan City. Ngunit aniya magpapatuloy pa rin ang kanilang pag-iimbestiga sa 23. Naghugas-kamay din si Martires at sinabi na wala silang kasalanan at itinuro ang maling datos na ibinigay sa kanila. Suspetsa niya may nanloko sa kanila. Aniya humingi na sila ng kasagutan sa NFA ukol sa maling listahan at ikinatuwiran na ang inakala ang hinihingi ay listahan ng mga miyembro ng Task Force El Niño. Iniimbestigahan na rin aniya nila ang nagbigay ng listahan sa kanila."
1,"Makasaysayan na maituturing ang Senate Bill 2594 ni Senator Francis Tolentino na ang layon ay madagdagan ang Sharia Judicial Districts at Sharia Circuit Courts sa bansa. Sa kanyang sponsorship speech, sinabi ni Tolentino na magbibigay daan ito para sa pagbibigay hustisya sa sa Fillipino Muslims at napakahalahga din aniya nito para mapalapit ang mga komunidad sa sistemang legal ng bansa. Ayon kay Tolentino pinapangarap na ang lahat ng mga Filipino anuman ang relihiyon ay maging pantay-pantay sa sistemang pang-katarungan. “This measure is a call for equal and inclusive justice. As Shari’a Courts are the embodiment of Islamic Justice, this measure, therefore, aims to provide Muslim Filipinos residing outside of existing Shari’ah Judicial Districts with accessible, equitable, and speedy justice,” sabi pa ni Tolentino. Suportado ng Korte Suprema ang panukalang-batas ni Tolentino na pagpapakita ng kahalagahan nito. Magbibigay din ito ng pag-asa sa mga Filipino Muslims kasabay ng paggunita ng Ramadan. "
1,"Minabuti ng Presidential Anti-Organized Crime Commission (PAOCC) na palayain na ang 373 Filipino na kabilang sa mga nailigtas mula sa sinalakay na Philippine offshore gaming operator (POGO) hub sa Bamban, Tarlac. “Based on the recommendation of the Inter-Agency Council Against Trafficking (IACAT) and the Department of Social Welfare and Development (DSWD), 373 Filipinos who were rescued from the Sun Yuan Technology Inc. in Bamban, Tarlac were released at around 11 p.m. last March 14,” ani PAOCC Usec. Gilbert Cruz. Lumabas naman aniya na walang kinalaman sa mga sinasabing ilegal na aktibidades ang mga naturang Filipino. May siyam iba ang kinakailangan naman na manatili dahil magsisilbi silang testigo, samantalang may isang Filipino ang kabilang sa posibleng maharap sa ibat-ibang kaso. Bukod sa mga Filipino, may higit 500 banyaga ang nailigtas din sa naturang POGO hub, na sinalakay noong madaling araw ng Miyerkukes. Sinasabing sangkot sa “love scam” ang naturang POGO hub, kung saan nadiskubre din ang ibat-ibang baril. "
1,"Nakiusap na si Senator Imee Marcos sa mga nagsusulong ng pag-amyenda sa 1987 Constitution para mapalawig ang termino ng mga kasalukuyang opisyal. “Konting kahihiyan naman!” ang pakiusap ni Marcos. Aniya wala dapat pakinabang o benepisyo ang mga opisyal at mambabatas sa pag-amyenda sa Saligang Batas. Reaksyon na ito ni Marcos hinggil sa naging pahayag ni dating Pangulong Duterte na ang isinusulong na Charter-change ay para mapalawig ang termino ni Pangulong Marcos Jr. Ang Kamara tiniyak na walang isisingit na “politcal amendments” sa pag-amyenda sa 1987 Constitution, partikular na sa termino ng mga halal na opisyal. "
1,"Pinuna ni Senator Nancy Binay ang nangyayari ngayon na hugas-kamay at turuan ukol sa nabunyag na resort sa gitna ng Bohol Chocolate Hills. Gayundin, ang kaliwat kanan na paglalabas ng memorandum orders ukol sa mga paglabag, hindi pagsunod, pagpapasara at kanselasyon kaugnay sa Captain”s Peak Resort sa bayan ng Sagbayan. Ngunit ang hinahanap ni Binay sa ngayon ay kung sino aamin ng may pagkukulang. Sinabi pa ng namumuno sa Senate Committee on Tourism na hindi na maibabalik ng closure order ang napinsalang kalikasan. Idiniin niya na sa naidulot na pinsala sa pagpapatayo ng naturang resort ay kailangan na may managot. Nabanggit pa ni Binay amh pag-amin ng lokal na pamahalaan ng Sagbayan na noon lamang nakalipas na Miyerkules nag-abiso ang DENR ukol sa boluntaryong pagsasara ng resort. "
1,"Patuloy ang paghina na ng nararamdamang malamig na panahon ngayon weekend, ayon sa  Philippine Atmospheric, Geophysical and Astronomical Services Administration (PAGASA). Maaring sa Lunes ay magsisimula naman ng maramdaman ang mainit na hanging silangan mula sa Dagat Pasipiko. Sinabi ni PAGASA weather specialist Benison Estareja na patuloy na mananaig sa Hilagang Luzon ang amihan bukas hanggang sa araw ng Linggo. Inaasahan na matatapos na ito pagpasok ng Semana Santa, na mas maaga kumpara noong nakaraang taon dahil sa nararanasang El Niño. Ayon kay Estareja sa pagtatapos ng amihan ang pagpasok naman ng panahon na tag-init. Samantala, sa susunod na 24 oras ay magiging maulap sa Batanes at Cagayan na may mahinang pag-ulan. Mahinang ulan din ang maaring maranasan dahil sa amihan sa Ilocos Region, Cordillera Administrative Region, Bataan, Bulacan, Nueva Ecija, Pampanga, Tarlac, Zambales, Isabela, Quirino, at Nueva Vizcaya. "
1,"Magtutungo sa Pilipinas si Czech Agriculture Minister Marek Výborný para makatulong sa mga programa ukol sa seguridad sa pagkain sa bansa. Ang pagbisita ni Výborný  ay alinsunod sa nais ni Pangulong Marcos Jr., na mapalakas ang kooperasyon sa pagitan ng Pilipinas at Czech Republic ukol sa food security. Kasama din sa pagbisita, ayon kay Czech President Petr Pavel, ang delegasyon ng mga negosyante na maaring magka-interes na mamuhunan sa sektor ng agrikultura sa bansa at sa iba pang sektor. “Very soon our Minister of Agriculture shall visit the Philippines with a numerous delegation of our businessmen with specific, particular plans to offer,” ani Pavel. Dagdag pa niya: “We also have companies that are involved in defense industry, manufacturing, in farming and agriculture, science, technology, energy sector, power sector, many of these businesses do have a particular specific plans for the future cooperation with the Philippines come to part.” Inaasahan na makikipagpulong si Výborný kay Agriculture Sec. Francisco Tiu Laurel sa Marso 21 at kinabukasan ay magtutungo sila sa Davao. Tumutulong na ang  Czech Aid-for-Trade sa  National Dairy Authority’s (NDA) para mapalakas ang produksyon ng gatas sa Pilipinas."
1,"Napakahalaga, ayon kay Senate Grace Poe, na mapigilan na ang mga krimen na nauugnay sa Philippine Offshore Gaming Operations (POGOs). Katuwiran ni Poe, pambabastos na sa mga batas ng bansa ang nangyayari at magpapatuloy lang din ang pang-aabuso hindi lamang sa mga Filipino kundi sa mga banyagang biktima. Sinabi ito ni Poe kasunod nang pagsalakay ng Presidential Anti-Organized Crime Commission (PAOCC) sa isang POGO hub sa Bamban, Tarlac kung saan halos 900 Filipino at banyaga ang nailigtas. Pinaniniwalaan na ang mga nailigtas ay biktima ng human trafficking at ilan sa kanila ay dumadanas na rin ng pang-aabuso. Ayon pa kay Poe ang insidente ay patunay na kumakalat na sa ibat-ibang bahagi ng bansa ang pambibiktima ng POGOs. Dagdag pa niya na noon pang Setyembre ay isinusulong na sa Senado ang “total ban” sa POGOs bunga na rin ng mga krimen tulad ng  human trafficking, prostitution, kidnapping for ransom, torture, online scam at fake IDs at passports. "
1,"Nagbabala si Health Secretary Teodoro Herbosa sa pagtaas ng kaso ng tuberculosis (TB) sa bansa. Bunga, ayon kay Herbosa, gumawa na sila ng mga hakbang katulad sa kasagsagan ng pandemya dulot ng Covid 19. “We started on an active case finding methodology so when you look for something, you will find more, we went out looking for active cases, if they have symptoms we’ve to take their X-ray and we do a GeneXpert test so we found more,” ani Herbosa. Sa kabila nito, kumpiyansa ang kalihim na mapipigilan ang pagkalat ng sakit at ang pagpapagaling sa mga pasyente. Hanggang noong nakaraang Disyembre 31, nakapagtala ng 612,534 bago at relapse TB cases. Nagpapakita ito ng  case notification rate (CNR) na 549 kaso kada 100,000 Filipino. Noong 2023, may 10,426 ang sinasabing namatay dahil sa naturang sakit. "
1,"Sinabi ni Pangulong Ferdinand “Bongbong” Marcos Jr., na ang pananatili ng kapayapaan sa West Philippine Sea (WPS) ang pag-uusapan sa pagbabalik sa bansa ni US Secretary of State Antony Blinken sa susunod n linggo. Kasabay nito ang pagkumpirma ngayon umaga ng Department of Foreign Affairs (DFA) sa pagbisita muli ni Blinken sa Pilipinas kasunod ng trade mission na pinangunahan ni  U.S. Commerce Sec. Gina Raimondo. “It is really an ongoing process and that all of these discussions are really, as far as the Philippines is concerned, it is concerned with the maintenance of peace and South China Sea,” sabi ni Marcos sa panayam sa kanya sa Prague, Czech Republic. “With an eye not to winning any kind of conflict but really just to maintain the peace and to continue to defend sovereignty and sovereign rights of the Philippines when it comes to these international differences,” dagdag pa niya. Iginiit ni Marcos na mahalaga ang isyu sa South China Sea dahil malaking bahagi ng kalakalan sa buong mundo ang dumadaan sa naturang rehiyon. “A safe navigation and passage of the South China Sea is important to international trade, as goes to 60 percent of international trade goes through that channel and we hope to continue these discussions,” he said. "
1,"Nadagdagan ang kakampi ng Pilipinas sa pakikipag-agawan ng bahagi ng West Philippine Sea (WPS). Inihayag ni Czech President Petr Pavel ang pagkilala ng kanyang gobyerno sa inaangking teritoryo ng Pilipinas sa WPS. “We fully support the Philippines when it comes to their entitlement to free movement of goods because that’s a principle—not only we all respect but it also secures global and regional stability,” ani Pavel. Sinabi pa niya ito matapos ang kanilang pulong ni Pangulong Marcos Jr., sa Praque Castle at aniya ang anumang isyu sa WPS ay may malaking epekto sa Europe maging sa buong mundo. “To us, South China Sea may seem to be far, far away but if you take into account the percentage or share of the world or global trade that passes through this area, any disruption on these routes would have an adverse impact on Europe, not only in the form of shortage of goods but also soaring prices, which is why we have to pay attention to this topic,” dagdag pa ni Pavel. Sa pagharap ng dalawang lider sa mga mamamahayag, sinabi ni Pavel na marami silang maiaalok sa Pilipinas na mga gamit-militar, kasama na ang magagamit sa cybersecurity at ang paggamit ng modernong teknolohiya. Bilang tugon, sinabi  ni Marcos na umaasa siya na matutulungan ng Czech Republic ang Pilipinas sa pagmodernisa sa Armed Forces of the Philippines (AFP). “The Armed Forces of the Philippines is undergoing a modernization program. Under that modernization program will be a great deal of procurement that needs to be done to modernize our forces and to modernize our capabilities,” ani Marcos. Tiniyak niya kay Pavel na hindi nagbabago ang posisyon ng Pilipinas sa isyu sa WPS. Aniya mananatiling  sa diplomatikong pamamaraan ang tatahakin ng Pilipinas sa kabila ng patuloy na pagiging agresibo ng China. "
1,"Ibinahagi ni House of Representatives Secretary-General Reginald Velasco na 53.7 million cyber attacks ang naranasan ng kanilang wesbite kahapon. Isinalarawan ng kanilang Information and Communication Technology Service (ICTS) na  “distributed denial-of-service” (DDoS) ang pag-atake sa website. Sinabi pa ni Velasco na nagmula sa Indonesia, US, Colombia, India, at Russian Federation ang mga pag-atake bagamat maaring hindi ito tiyak kung ang “attackers” ay gumamit ng virtual private network (VPN). Dagdag pa niya na hanggang alas-2:52 ng hapon ay lumubo pa ang bilang sa 541.7 milyon at may ilan na mula naman sa  Tunisia, Thailand, at Greece. Nadepensahan naman ang website sa pamamagitan ng Cloudflare service at ang mga insidente ay naibatid na sa Department of Information and Technology (DICT). "
1,"Ibinasura ng Sandiganayan ang mosyon ni dating Quezon City Mayor Herbert “Bistek”Bautista na ibasura na ang kinahaharap na kasong katiwalian. Ang kaso ay may kaugnayan sa P32-million Information and Communications Technology sa pamahalaang-luingsod noong 2019. Sa 23-pahinang resolusyon ng Sandiganbayan 7th Division ibinasura ang motions for leave to file demurrer to evidence na inihain ni Bautisrta at City Aministrator, Aldrin Cuña. “At this stage, the claims and defenses of the accused of the evidence presented by the prosecution are not yet weighed in. They are best left until the presentation of the defense evidence where both accused shall have the opportunity to refute the evidence presented against them,” ayon sa korte. Unang tinanggap ng korte ang  documentary evidence na inihain ng Office of the Ombudsman’laban kina Bautista at Cuña sa proyekto na para sa   online occupational permitting and tracking system project. Itinakda naman sa Marso 20 ang paghahain ng panig ng depensa ng kanilang mga ebidensiya. "
1,"Maaring idahilan ng pamunuan ng mga eskuwelahan ang matinding init sa pagsuspindi ng mga klase, ayon sa Department of Education (DepEd). Sinabi ni Education Asec. Francis Bringas may direktiba nang nailabas ang kagawaran hinggil dito at epektibo pa rin ito. Paliwanag niya binigyan awtoridad na ang pamunuan ng eskuwelahan na magsuspindi ng klase kung masama o hindi na komportable para sa mga mag-aaral ang lagay ng panahon. “Inaatasan natin or binibigyan natin ng authority ang ating mga school heads na mag-suspinde ng klase base sa kanilang maingat at wise discretion para masigurado na safe pa din ang ating mga mag-aaral pati na din ang ating mga guro,” dagdag pa ng opisyal. Dagdag pa niya, ang pamunuan ng mga eskuwelahan ay naka-antabay sa mga anunsiyo ng Philippine Atmospheric, Geophysical and Astronomical Services Administration (PAGASA) kaugnay sa heat index sa lugar. “Iyon ang nagiging basehan din nila sa kanilang desisyon kung sususpindihin or hindi yung ating mga face-to-face classes at mag-shift na lang sa alternative or blended learning delivery mode,” sabi pa ni Bringas. "
1,"Magpapakalat ang pambansang-pulisya ng 34,000 pulis para magbantay sa Semana Santa hanggang sa “summer vacation.”  Ayon kay PNP spokesperson, Col. Jean Fernando ang hakbangin ay bahagi ng “Oplan Ligtas Sumvac 2024.”  Kinakailangan aniya na ikasa na ng regional commanders at police commanders ang kanilang contigency plans para sa ligtas at maayos na bakasyon sa bansa. Kinakailangan lamang din, sabi pa ni Fajardo, na may koordinasyon sa pulisya sa mga lokal na pamahalaan at iba pang kinauukulang ahensiya. Prayoridad sa mga babantayan ay ang mga pampublikong lugar, pangunahing lansangan, transportation hubs, terminals, simbahan at iba pa. Magtatalaga din ng Police Assistance Desks and Assistance Hubs na pagtatalagaan ng mga pulis."
1,"Dalawamput tatlong senador ang pumabor sa amnesty program ng administrasyong-Marcos Jr., sa mga dating rebelde. Nakapaloob ang amnesty grant sa Proclamation No. 404, na mapapakinabangan ng 3,000 dating miyembro ng New People’s Army (NPA). Ibibigay ang amnestiya sa mga dating rebelde na nakagawa ng krimen o paglabag sa Revised Penal Code at Special Penal Laws base sa kanilang paniniwalang-pulitikal. Kabilang na ang rebelyon, sedisyon, illegal assembly, direct and indirect assault, illegal possession of fireams and explosives at iba pa. Hindi lamang sakop ng amnesty grant ang mga paglabag sa Human Security Act at Anti-Terrorism Law. Nilinaw naman ni Sen. Jinggoy Estrada, ang namumuno sa Senate Committee on Defense, na ang pagbibigay ng amnestiya ay dadaan sa proseso ng National Amnesty Commission at ng Local Amnesty Boards katuwan na rin ang pambansang-pulisya, hukbong sandatahan at NBI. "
1,"Magpapakalat ang pambansang-pulisya ng 34,000 pulis para magbantay sa Semana Santa hanggang sa “summer vacation.”  Ayon kay PNP spokesperson, Col. Jean Fernando ang hakbangin ay bahagi ng “Oplan Ligtas Sumvac 2024.”  Kinakailangan aniya na ikasa na ng regional commanders at police commanders ang kanilang contigency plans para sa ligtas at maayos na bakasyon sa bansa. Kinakailangan lamang din, sabi pa ni Fajardo, na may koordinasyon sa pulisya sa mga lokal na pamahalaan at iba pang kinauukulang ahensiya. Prayoridad sa mga babantayan ay ang mga pampublikong lugar, pangunahing lansangan, transportation hubs, terminals, simbahan at iba pa. Magtatalaga din ng Police Assistance Desks and Assistance Hubs na pagtatalagaan ng mga pulis. "
1,"Tanging pirma na lamang ni Pangulong Ferdinand “Bongbong” Marcos Jr., at magiging batas na ang “Kabalikat sa Pagtuturo Act” na isinusulong ni Senator Ramon “Bong” Revilla Jr. Ibinahagi ni Revilla na lumusot na ang naturang panukalang-batas sa Bicameral Conference Committee. “Alam natin na nag-‘evolve’ na ang pagtuturo kung kaya’t dumagdag na rin ang demands na nakaatang sa mga guro para mas epektibong magampanan ang kanilang mga tungkulin. Ang ayaw natin ay yung magiging abonado pa sila. Kailangan na yung gastusin para sa mga instrumento at kagamitan sa pagtuturo, hindi na nila huhugutin sa kanilang sariling bulsa.”  Nagtungo pa sa Senado ang mga organisasyon ng mga guro tulad ng  Alliance of Concerned Teachers (ACT), Teachers Dignity Coalition, at Philippine Public School Teachers Association upang personal na pasalamatan si Revilla, ang namumuno sa Senate Committee on Civil Service, Government Reorganization and Professional Regulation. Anila 16th Congress pa ng ihirit nila ang pagtaas ng kanilang teaching allowance at ngayon ay 19th Congress na. Ayon pa kay Revilla ito ay pagbibigay pugay at pagpapahalaga sa kadakilaan ng mga guro. Paliwanag niya, ang P5,000 Teaching Allowance ng mga guro sa kasalukuyan ay madodoble sa P10,000 kapag naisabatas na ang kanyang panukala "
1,"Pinabulaanan ni Ferdinand “Bongbong” Marcos Jr. ang sinabi ni dating Pangulong Duterte na “pasyal-pasyal” lang ang ginagawa ng nito sa mga pagbiyahe sa labas ng bansa. Sinabi ni Marcos na siksik na siksik ang kanyang mga iskedyul kapag nasa ibang bansa dahil sa “official functions” kaya ng pagharap sa mga opisyal ng gobyerno at business leaders. “Where’s the pasyal? Wala, you know, kasama kayo dyan, kasama niyo kami. We don’t make pasyal. Even in the places that I know where I have spent a lot of time with, hindi ko na napupuntahan ‘yung mga dati kong pinupuntahan,” sabi nito. Sa kanyang katatapos na biyahe sa Germany, nakapagselyo si Marcos ng P220 bilyong halaga ng pamumuhunan. Bago ito, P86 bilyon halaga ng pamumuhunan sa Pilipinas ang nakuha ni Marcos sa biyahe niya sa Australia noong nakaraang linggo. Base sa imporasyon mula sa Department of Trade and Investment, nagbunga ang mga pagbiyahe ni Marcos sa ibang bansa ng $72.2 bilyong halaga ng investments sa 148 proyekyto. Ginawa ni Duterte ang pagpuna sa dinaluhang prayer rally para kay Pastor Apollo Quiboloy. "
1,"Nababahala si Senator Pia Cayetano na maaring mabili ang “Filipino citizenship.”  “So I think ang mahalagang mensahe natin eh hindi dapat nabibili ang pagka-Pilipino. Pero sa nakikita natin, nabibili siya. Nabibili siya sa pamamagitan ng sindikato,” pahayag ni Cayetano sa pag-iimbestiga ng pinamumunuan niyang Blue Ribbon Committee. Aniya posible na may mga sindikato sa ilang lugar dahil kapuna-puna na marami ang nagpaparehistro para sa late birth. Pinansin din niya na marami sa mga nagpaparehistro ng late birth ay mga Chinese nationals. Dagdag pa ni Cayetano na nakakabahala na isang araw ay pag-aari na ng mga banyaga ang mga lupa sa Pilipinas dahil gamit nila ang birth certificate bilang patunay nila na sila ay ipinanganak na Filipino. Nagbilin na rin ang senadora sa mga Filipino na huwag pumayag ng kanilang mga dokumento dahil maaring sila naman ang magka-problema. “The life of that person is put on hold. And possible, not just possible, we are sure na may maraming katulad niya na on hold ang buhay dahil may gumagamit ng identity niya,” anang senadora. Inanunsiyo na rin nito na sa susunod na pagdinig ay tatalakayin naman ang mga naging isyu sa Immigration Bureau. "
1,"Binigyang linaw ng Philippine Charity Sweepstakes Office (PCSO) ang pahayag ni Senator Raffy Tulfo ukol sa ilang ulit na pagkakapanalo sa lotto ng isang mananaya. Sa inilabas na pahayag ng PCSO ang listahan kung saan hinugot ang ibinahagi ni Tulfo ay nagmula sa ahensiya. Ayon sa ahensiya, kung nasuri lang mabuti ang listahan, malalaman na walang mananaya na nanalo ng higit isang beses sa Lotto 6/42, Mega Lotto 6/45, Super Lotto 6/49, Grand Lotto 6/55, at Ultra 6/58. Sinabi din na ang indibiduwal na sinabing 20 ulit nanalo ay hindi ang tunay na “winner” sa Digit Games. Nabatid na ang PCSO lotto agents o representatives ay maaring kumuha ng premyo sa 2D, 3D, 4D, and 6D games  “Since they were just minor prizes, a winner can ask someone he trusts to claim the prize for him through the so-called “paki -claim”. Some of the reasons for “paki-claim” scheme was due to distance and lack of valid identification cards of winners,” paglilinaw pa ng PCSO. Idinagdag din na” Since prizes of P10,000 and up must be claimed at the branch offices where they will be required to present a valid ID. Also, some winners would not want to go to branch office because of added expenses, so the lotto agents would act as Good Samaritans and do it for them.”  Samantala, ang jackpot winners sa lotto games ay kinakailangan na personal na magtungo sa PCSO Main Office para makuha ang kanilang premyo. “Certainly, our lotto winners’ safety, security, and well-being are paramount in all our endeavors. Rest assured that we remain dedicated and committed to fostering a gaming environment that upholds fairness and ensures the integrity of every single draw,” ayon pa sa PCSO. "
1,"Ibinahagi ni Pangulong Marcos Jr. ang mga positibong pagbabago sa kampaniya ng kanyang administrasyon laban sa droga. Sa kanyang pakikipag-usap kay German Chancellor Olaf Scholz sa Berlin, Germany, ipinaliwanag nito na epektibo ang mga ginawa nilang pagbabago sa kampaniya. Si Scholz ang nangamusta kay Marcos ukol sa isyu ng droga sa Pilipinas. “It’s a big problem, but our approach has changed significantly. I diametrically opposed to handling the drug problem in that way, by confrontation, by violence and it really requires so much, much deeper understanding on the problem and the much deeper solution. So, yes, I think that we are also progressing when it comes to that,” sagot pa ni Marcos kay Scholz. Dagdag pa niya, nabawasan ang operasyon ng mg sindikato ng droga sa bansa nang paigtingin ng mga awtoridad ang kampaniya. "
1,"Pinangunahan ng Presidential Anti-Organized Crime Commission (PAOCC) ang pagsalakay ng ibat-ibang ahensiya sa isang Philippine Offshore Gaming operator (POGO) hub sa Bamban, Tarlac kaninang madaling araw. Kaninang hapon, base sa inilabas na paunang impormasyon, 875 Filipino at banyaga ang nailigtas. Pinaniniwalaan na ang mga ito ay biktima ng human trafficking at ilan sa kanila ay nakaranas din ng pananakit. Isinilbi ala-1:30 ng madaling araw sa opisina ng Zun Yuan Technology Inc., ang dalawang search warrants na inisyu ng Malolos, Bulacan Regional Trial Court Branch 81. Sinabi ni PAOCC Usec. Gilbert Cruz nag-ugat ang operasyon nang isang Vietnamese national noong Pebrero 28 at isinumbong ang mga ilegal na aktibidad. Isang Malaysian national ang nagsumbong din sa PAOCC. Aniya kabuuang 371 Filipino, 432 Chinese, 57 Vietnamese, walong Malaysian, tatlong Taiwanese, dalawang Indonesian at dalawang Rwandans ang nailigtas. Pinaniniwalaan na sangkot ang POGO sa “love scam” at “crypto currency scam” base sa mga narekober na dokumento. Bukod dito, ilang piraso din ng mga baril ang kanilang nadiskubre sa ilang kuwarto ng gusali. "
1,"Nasunog ang isang bahagi ng Philippine General Hospital (PGH) sa Maynila kaninang hapon at 181 pasyente ang kinailangan na ilikas. Ayon kay Manila Fire Marshall Sr. Supt. Christine Cula alas-3:08 nang itaas ang sunog sa 1st alarm at umabot ito sa ikalawang alarma alas-3:11, bago idineklarang “under control” alas-3:45 at 4:30 nang ideklarang “fire out.”  Sinabi naman ni University of the Philippines-PGH spokesperson Jonas del Rosario na 181 pasyente ang kinailangan ilikas at 165 sa kanila ay mula sa apat na wards, anim mula sa Central Adult and Pediatric Intensive Care Unit at 10 naman mula sa the Medical Intensive Care Unit. Nabatid na nagsimula ang sunog sa audio-visual room, na nasa likod lamang ng Ward 1. Dagdag pa ni del Rosario mabilis na nailikas ang mga pasyente at walang nagreklamo na nakalanghap ng usok. Ayon naman sa Department of Health (DOH) agad na sumaklolo ang kanilang Health Emergency Management Bureau (HEMB) para mailipat ang mga naapektuhang pasyente sa ibat-ibang pampublikong ospital. Inaalam pa ang pinagmulan ng apoy."
1,"Naghain ng resolusyon si Senator Nancy Binay upang maimbestigahan sa Senado ang pagpapatayo ng mga istraktura sa paligid ng Chocolate Hills sa Bohol. Inihain ni Binay ang Senate Resolution No. 967 matapos maging viral sa social media ang video ng isang blogger ukol sa naipatayong resort sa gitna ng pamosong tourist atttraction sa Gitnang Visayas. Binanggit ni Binay na ang Chocolate Hills Natural Monument ay isang protected area ayon sa RA  11038 o ang Expanded National Integrated Protected Areas. Bukod dito, dagdag pa ng namumuno sa Senate Committee on Tourism, ito ay kinikilala ng UNESCO na Natural Monument at ikatlo sa Pilipinas na idineklarang National Geographic Monument. Nais nito na maipaliwanag ng Department of Environment and Natural Resources (DENR), maging ng mga lokal na opisyal ang pagpayag na maitayo ang Captain’s Peak Resort sa bayan ng Sagbayan. Paliwanag pa ni Binay na layon ng kanyang resolusyon at gagawing pagdinig ay maipreserba ang naturang protected area. "
1,"Muling natupad ng Kamara ang target na maipasa sa ikalawang pagbasa ang Resolution of Both Houses Number 6, na ang layon ay maamyendahan ang ilang probisyon ng Saligang Batas. Inaprubahan ito sa pamamagitan ng “voice voting” ng mga mambabatas. Sa ilalim ng RBH 7, may mga nais na pagbabago sa Article 12, Article 14 at Article 16 sa 1987 Constitution. Kinopya ang resolusyon sa Resolution of Both Houses No. 6 na inihain naman ni Senate President Juan Miguel Zubiri sa Senado alinsunod sa kagustuhan ni Pangulong Marcos Jr. Inaasahan na sa huling linggo ng sesyon bago ang “Holy Week break” ng Kongreso ay maipapasa na sa Kamara sa ikatlong pagbasa ang resolusyon. "
1,"Walang bahid ng pagdududa sa kakayahan, karunungan at kahusayan ni Secretary Ralph Recto na pamunuan ang Department of Finance (DOF). Ito ang nagkaisang posisyon ng mga senador at kongresista na bumubuo sa Committee on Finance ng Commission on Appointments (CA). Isinalang kanina ang ad interim appointment ni Recto sa makapangyarihang komisyon at tumagal lamang ng 40 minuto ang kanyang pagharap sa komite na pinamumunuan ni Sen. Ramon “Bong” Revilla Jr. Ayon kay Revilla sa pamumuno ni Recto nakakatiyak siya na nasa mabuting kamay ang DOF. Aniya kilala si Recto na mabusisi sa mga detalye at palaging iniintindi ang makakabuti para sa lahat. Binanggit na lamang din ni Recto sa kanyang pambungad na pahayag na target ng administrasyong-Marcos Jr., na makahikayat ng mas maraming mamumuhunan sa pamamagitan ng mga reporma sa pagnenegosyo sa bansa. “In my mind, the best way to inculcate tax obedience is still to promote ease of payment and to show that taxes efficiently collected are effectively spent,” sabi nito. Tiniyak din ng kalihim na may mga gagawing hakbang para protektahan sa inflation ang mga konsyumer sa bansa at wala din aniyang pagtaas o panibagong buwis na ipapatupad ngayon taon. "
1,"Pumayag ang 17 Metro Manila mayors na pangasiwaan ng Metropolitan Manila Development Authority (MMDA) ang kanilang traffic enforcers para makapag-isyu pa rin sila ng traffic violation ticket sa mga motorista. Inanunsiyo ni acting MMDA Chairman Don Artes matapos ang pulong ng Metro Manila Council (MMC), na binubuo ng mga alkalde sa Kalakhang Maynila. Ipinatawag ang pulong para mapag-usapan ang desisyon ng Korte Suprema na nagsabing may hurisdiksyon ang MMDA sa pagpapatupad ng mg batas-trapiko at tanging sila lamang ang maaring magbigay ng traffic violation tickets. Sinabi ni Artes na napagkasunduan na bigyan ng provisional authority ang local enforcers para hindi magkagulo sa mga lansangan. Ayon sa opisyal may mga sumbong pa rin na kinukuwestiyon ng ilang motorista ang awtoridad ng local traffic enforcers na manghuli ng mga lumalabag na motorista. Hindi pa naman aniya din “final and executory” ang desisyon ng Korte Suprema bagamat sinabi rin ni Artes na hindi na nila iaapila ang desisyon. "
1,"Humarap si Pangulong Ferdinand “Bongbong” Marcos Jr. kasama si First Lady Liza Araneta-Marcos sa libo-libong Filipino sa Germany. “We are working tirelessly to ensure that you are treated with the dignity and the respect that you deserve,” sabi ni Marcos sa kanyang meet-and-greet sa Filipino community. “Through various programs and initiatives, we strive to protect your rights, your welfare. We strive to ensure your well-being and empowerment is assured,” he added, citing initiatives by the Department of Migrant Workers, such as the One Repatriation Command Center and the 24/7 OFW helpline 1348,” pagbabahagi pa niya. Binanggit din niya ang ipinatutupad na reintegration program para sa mga nagbabalik na OFWs. “Your contributions to the Philippine economy over the years will not be forgotten. Bagong bayani  we call you, and rightly so,” aniya. "
1,"Kumpiyansa si Pangulong Ferdinand “Bongbong” Marcos Jr., na mapapalakas at mapapagtibay pa ang ugnayan ng Pilipinas at Germany. Sinabi ito ni Marcos matapos makipagpulong kay German Chancellor Olaf Scholz  Federal Chancellery  sa Berlin, Germany. “I eagerly anticipate the continuation of our strong partnership for another 70 years or more. With confidence, I believe we can deepen our relationship and collaborate for the mutual prosperity of both our countries.” ani Marcos. Ipinagmalaki nito ang mga ginagawang hakbang ng kanyang administrasyon para sa ugnayang pang-ekonomiya sa Germany. Aniya interesado ang Pilipinas na mapatatag ang kooperasyon ng dalawang bansa sa manufacturing; construction and infrastructure; information technology and business process management; innovation and startups; at renewable energy and minerals processing. Nabanggit din niya ang mga reporma na nagbibigay daan para sa foreign ownership sa  railways, airports, expressways, telecommunications, at renewable energy."
1,"Kuwestiyonable para kaya Senator Raffy Tulfo ang pagkakapanalo ng isang lotto player ng 20 ulit sa loob ng isang buwan. Ang ganitong pangyayaring, sabi pa ng senador, ang isa lamang sa mga dahilan kayat nagdududa na rin ang publiko sa lotto games ng Philippine Charity Sweepstakes Office (PCSO). Ang isyu ang sumunod sa napaulat na “minor glitch” sa three-digit game draw noong nakaraang Pebrero 27. Agad naman naglabas ng pahayag si PCSO Gen. Manager Mel Robles na ang pangyayari ay hindi ang una sa Pilipinas at nagaganap din sa ibang bansa. Pagbabahagi ng nangunguna sa pag-iimbestiga ng Senate Committee on Games and Amusement sa mga isyu sa lotto, na base sa mga isinumiteng dokumento ng PCSO maaring may mga basehan ang pagdududa sa lotto games at lotto winners. "
1,"Nanghikayat ng mga German investors si Pangulong Ferdinand “Bongbong” Marcos Jr., na patuloy na mamuhunan sa bansa. Sa pagharap niya sa Philippine-German Business Forum sa Berlin, Germany, tiniyak ni Marcos na patuloy na maaasahan ang Pilipinas. Binanggit niya ang mga reporma sa pamamagitan ng Kongreso na nagtulak sa pag-unlad ng ekonomiya ng bansa tulad ng Public Service Act, Foreign Investments Act, Retail Trade and Liberalization Act, at Renewable Energy Act. “I invite esteemed German business leaders to continue to keep in mind the Philippines as a reliable partner that can support your market expansion and operations. We remain steadfast in our commitment to purposeful reforms, evident in key legislative amendments,”  aniya. Dagdag pa niya: “Coupled with streamlined business registration, infrastructure development, and the Comprehensive Tax Reform Program, the CREATE Act, these reforms position the Philippines as one of the fastest-growing economies in Asia.”  Sinabi din ni Marcos ang  Maharlika Investment Fund, na aniya ay patunay na prayoridad sa PIlipinas ang mga proyekto para sa kaunlaran. Kasabay nito ang kanyang pasasalamat sa Germany dahil sa kumpiyansa sa Pilipinas bilang “partner” sa Asia-Pacific at sa ASEAN region. “We are grateful for the interest of German companies to support the Philippines’ commitment to sustainability and climate resiliency through the renewable energy investments that we received and were accounted as the top sector from Germany in 2023,” sabi pa nito. "
1,"Dahil sa muling hindi pagsipot sa pagdinig ng House Committee on Legislative Franchises, ipina-contempt na si Pastor Apollo Quiboloy at ipinag-utos na rin ang pag-aresto sa kanya. Si Surigao del Sur Rep. Johnny Pimentel ang nagmosyon para ma-cite in contempt ang self-appointed “Son of God.”  Dahil walang tumutol sa mga miyembro ng komite ipinag-utos na ni Paran?aque City 2nd district Rep. Gus Tambunting, ang namumuno sa komite, sa House Sergeant-at-Arms ang pag-aresto kay Quiboloy upang makaharap na ito sa susunod na pagdinig base naman sa mosyon ni ABANG LINGKOD Party-list Rep. Joseph Stephen Paduano. Pinagbilinan na lamang din ang House Sergeant-at-Arms na makipag-ugnayan sa pulisya sa pag-aresto kay Quiboloy. Ipina-subpoena na ng komite si Quiboloy ngunit hindi pa rin ito dumalo sa pagdinig. “The fact that he has not been appearing in these hearings, in this committee, just shows that he has no respect for this committee. It just shows that he acts like God, he acts with impunity, he takes this hearing granted. Ipinagwawalang-bahala niya, importante po siya dito,” sabi pa ni Pimentel, ang vice chairman ng komite. Ang pagdinig ay may kaugnayan sa diumanoy mga paglabag sa prangkisa ng television network SMNI, kung saan kinikilalang chairman si Quiboloy. Ngunit ayon sa mga kinatawan ng SMNI hindi pag-aari ni Quiboloy ang TV network. "
1,"Nagsilbing saksi si Senate Majority Leader Joel Villanueva sa pagpirma sa implementing rules and regulations (IRR) ng Republic Act No. 11962 o ang Trabaho Law. Magugunita na si Villanueva ang pangunahing awtor at nag-sponsor ng panukalang batas sa Senado hanggang sa maging ganap na batas noong nakaraang Setyembre. Layon ng batas na masolusyunan ang mga isyu sa unemployment, maging sa underemployment sa sektor ng paggawa sa bansa sa pamamagitan ng isang masterplan. Sa naturang plano ay pag-iisahin ang mga hakbangin at programa ng ibat-ibang ahensiya ng gobyerno ukol sa trabaho. Pumirma sa IRR sina Economic Sec. Arsenio Balisacan at Labor Sec. Bienvenido Laguesma at iba pang mga opisyal ng ibat-ibang ahensiya ng pamahalaan. "
1,"Kumpiyansa si dating Magsasaka Party-list Representative Argel Cabatbat sa magiging desisyon ng Korte Suprema hinggil sa kanyang apila. Tiwala si Cabatbat na siya ang kikilalaning lehitimong kinatawan ng naturang partylist. “Malaki ang respeto at pagkilala natin sa galing at kakayanan ng ating hukuman. Tiwala tayong mananaig ang tama para sa magsasakang Pilipino,” aniya. Magugunita na noong 2022 ipinatigil ng Korte Suprema ang pag-proklama ng Commission on Elections (Comelec) sa kinatawan ng partylist. Ayon kay Cabatbat kinilala ang hakbang na ito ng mga magsasaka na pagbibigay proteksyon sa kanilang mga boto. “Minsan nang nagdesisyon ang Korte para sa ating panig, at naniniwala ako na kikilalanin tayo bilang tunay na kinatawan ng magsasakang Pilipino. Wala tayong sinayang na oras, dahil bawat araw, ipinaglalaban natin ang kaunlaran at karapat ng mga magsasaka,” aniya. Pinasalamatan na rin nito ang kanyang mga tagasuporta sabay pangako na patuloy siyang maglilingkod sa sektor ng agrikultura at isusulong sa Kamara ang kapakanan ng mga magsasaka. "
1,"Kumpiyansa ang Samahang Industriya ng Agrikultura (SINAG) sa kakayahan ni Finance Secretary Ralph Recto kayat suportado nila ang kumpirmasyon sa Commission on Appointments (CA). Ayon sa SINAG taglay ni Recto ang karunungan at kahusayan hindi lamang sa usapin sa ekonomiya kundi maging sa pananalapi. Bukod pa dito anila ay malalim din ang nalalaman nito ukol sa agrikultura. Subok na nila aniya si Recto dahil sa malapit na relasyon nito sa local producers simula nang mahalal bilang kinatawan sa Kamara ng ika-apat na distrito ng Batangas noong 1996 hanggang sa makapagsilbi bilang senador noong 2001 hanggang 2007 at 2010 hanggang 2022. Malaki din ang naitulong ng kalihim sa pagsusulong ng Rice Tarrification Law, kasama na ang pagbubunyag sa isyu ng agricultural smuggling at iba pang mga ilegal na gawain na lubhang nakakaapekto sa sektor. Naniniwala din sila na masosolusyunan ni Recto ang mga isyu sa Bureau of Customs (BOC) lalo na sa mga modus hinggil sa importasyon ng mga produktong agrikultural na nakakabawas sa kita ng gobyerno. Ikinasiya din ng SINAG ang pagsuporta ng kalihim sa pagtatayo ng kauna-unahan sa Pilipinas na Cold Examination Facility in Agriculture (CEFA) sa Angat, Bulacan at ito ay para sa pagsusuri ng lahat ng imported agricultural commodities. “CEFA is crucial  in our efforts  in strengthening our first border inspections capabilities that will lessen, if not totally eradicate agricultural smuggling,” ang pahayag pa ng SINAG. "
1,"Nalimitahan sa tatlong kompaniya ng motorcycle taxis ang kabilang sa pilot study na isasagawa ng  Land Transportation Franchising and Regulatory Board (LTFRB). Ayon kay LTFRB Executive Dir. Roberto Peig  tanging ang Angkas, JoyRide at Move It lamang ang makakalahok sa pilot study, na isasagawa ng nabuong technical working group (TWG). Una nang umapila ang ilang transport groups sa LTFRB na huwag nang tumanggap ng aplikasyon para magkaroon ng akreditasyon ang iba pang nagbabalak na mag-operate ng motorcycle taxis sa bansa sa katuwiran na mas liliit ang kanilang kita. Ayon sa National Public Transport Coalition at National Confederation of Tricycle Operators and Drivers Association of the Philippines (NACTODAP), dapat tapusin muna ng LTFRB ang pag-aaral bago  tumanggap ng aplikasyon. Ayon kay NACTODAP president Ariel Lim, dagok kasi sa kita ng mga miyembro ang dagdag players sa industriya. Isa pa aniyang problema ay ang dumadaming colorum na habal-habal. "
1,"Sinimulan na ang pagtanggap ng mga nominasyon para sa Quezon Medalya ng Karangalan sa para sa mga natatanging anak ng lalawigan ng Quezon. Bahagi ang pagbibigay ng parangal nang paggunita kay dating Pangulong Manuel L. Quezon. Ipinagkakaloob ang parangal sa mga indibiduwal na nagpakita ng kahusayan at nagbahagi ng kaalaman sa Public Service, Health and Science, Humanities and Philanthropy, Agriculture, Environment, Education, Sports, at Culture, Music, and the Arts. .Nahahati sa dalawang kategorya ang nasabing parangal, ang Quezon Gintong Medalya ng Karangalan Life Achievement Award ay iginagawad sa Quezonian na nagpamalas ng katangi-tanging husay na kinikilala sa kanilang larangan sa nasyonal at pandaigdigang dahil sa mahalagang kontribusyon nito. Samantala, ang Quezon Medalya ng Karangalan Special Achievement Award ay iginagawad naman sa mga Quezonian na nagpamalas ng katangi-tanging kontribusyon na kinikilala sa lokal at panlalawigan sa kanilang larangan. Sa opisyal na pagbabalik nito, bukas na rin ang nominasyon sa bawat kategorya para sa mga kawalipikadong Quezonian. Nakatakda namang magtapos ang nominasyon para sa darating na Mayo 31 at para sa mga katanungan at impormasyon, makipag-ugnayan sa pamamagitan ng Facebook Page ng Quezon Provincial Tourism Office. "
1,"Hindi matatawaran ayon kay Senator Christopher Go ang kahalagahan ng mga barangay para sa maayos at mabuting pamamahala ng pambansang gobyerno. Aniya sa pamamagitan ng mga barangay ay nakakalapit ang gobyerno sa mamamayan. Kabilang sa napakahalaga aniyang nagagawa ng barangay ay mabigyan ng serbisyong pangkalusugan ang mamamayan. Sinabi ni Go na bilang namumuno sa Senate Committee on Health, adbokasiya niya ang mapangalagaan ang kalusugan ng bawat Filipino at partikular niyang binanggit ang patuloy na pagbubukas ng Malasakit Center. Sa ngayon ay mayroon ng 160 Malasakit Centers sa ibat-ibang bahagi ng bansa na nakapaglingkod na sa 10 milyong mahihirap na pasyente. Sinimulan din ni Go ang pagpapatayo ng Super Health Centers sa bansa at ngayon ay isinusulong niya ang pagkakaroon ng Regional Specialty Hospitals alinsunod sa Republic Act No. 11959 o ang Regional Specialty Centers Act. "
1,"Nakakulong ngayon sa Kamara ang isang opisyal ng pamahalaang-bayan ng San Simon, Pampanga matapos ma-cite in contempt sa pagdinig ng Committee on Public Accounts. Ipinag-utos ni ABANG LINGKOD Party-list Rep. Joseph Stephen Paduano na makulong sa House Detention Center si Sangguniang Bayan Secretary George Cariño dahil sa pagtanggi na sagutin ang mga tanong ng mga miyembro ng komite. Nabigo din si  Cariño na isumite ang mga kinakailangang dokumento kaugnay sa pagdinig. Hiningi kay Cariño ang kopya ng sulat mula kay Mayor Abundio Punsalan Jr., na nagsasabing kailangan nang maipasa ang resolusyon para sa “reclassification” ng ilang lupang pang-agrikultural na maging “industrial and commercial lands.”  Ang tanging naibigay ni Cariño ay ang dokumento na nagsasabing na sinertipikahan ni Punsalan na “urgent” ang naturang resolusyon. Itinanggi na ng suspendidong si Punsalan na mayroon siyang sulat na hinihingi sa SB na agad nang aprubahan ang resolusyon. Sa puntong ito, nagmosyon na si Sagip Party-list Rep. Rodante Marcoleta na ma-cite in contempt si Cariño. Nag-ugat ang imbestigasyon ng komite sa House Resolution 1503 na inihain ni Senior Citizens Party-list Rep. Rodolfo Ordanes ukol sa “conversion and re-classification” ng mga lupang pang-agrikultura sa naturang bayan para diumano paboran ang private contractor. "
1,"Habang patuloy na nararamdaman sa ibat-ibang dako ng bansa, patuloy din ang pagtaas ng halaga sa sektor ng agrikultura ng El Niño. Ito ang sinabi ng  National Disaster Risk Reduction and Management Council (NDRRMC) at ang pinakamatinding naapektuhan ay ang Western Visayas sa halagang P678.7 milyon. Sumunod sa Mimaropa sa halagangP319.7 milyon, P180.4 milyon naman sa Cagayan Valley Region, sa Ilocos Region ay P54.4 milyon, kasunod ang P2.75 milyon sa Calabarazon ar P717,527 naman sa Zamboanga Peninsula. Sa inilabas na situation report ng ahensiya, 29, 409 magsasaka at mangingisda na ang apektado at ang napinsalang taniman ay umaabot na sa 26,731 ektarya. A total of 29,409 farmers and fisherfolk have been affected while the affected crop area has reached a total of 26,731.4 hectares. Sa apektadong taniman, 11,276 ektarya ang hindi na mapapakinabangan ang mga tanim at ang natitirang 15,455 ektarya ay maari pang maisalba. "
1,"Nakatakdang maghain ng mosyon si dating Senator Leila de Lima para mabasura na ng korte ang kinahaharap na huling drug case. Kanina ay dumalo pa sa paglilitis si de Lima sa  Muntinlupa Regional Trial Court (RTC) Branch 206. Huling nagkaroon ng pagdinig sa kaso noon pang Pebrero 2017. Kasong conspiracy to commit illegal drug trading ang kinahaharap ni de Lima at kapwa akusado niya sina  Bureau of Corrections (BuCor) Chief Franklin Jesus Bucayu, Ronnie Dayan, Joenel Sanchez at Jose Adrian Dera. Ayon kay Atty. Boni Tacardon, abogado de Lima, plano nila na maghain ng  demurrer to evidence para mabasura na ang kaso. Una nang napawalang-sala si de Lima noong 2021 at 2023 sa illegal drug trading sa loob ng pambansang piitan. "
1,"Nasa plenaryo ng Kamara ang Resolution of Both Houses Number 7 na ang layon ay maamyendahan ang ilang probisyon ng Saligang Batas. Binuksan na ang sponsorship at interpelasyon ng panukala, na partikular na layon na mapaluwag ang restriksyon ukol sa pamumuhunan sa public utilities ng mga banyaga, gayundin sa mga unibersidad at kolehiyo at sa industriya ng advertising. Sinabi ni House Majority Leader Manuel Jose Dalipe na naniniwala na siya na ang pag-amyenda sa economic provisions ng 1987 Constitution ay makakatulong sa pag-unlad ng ekonomiya. “With the increasing interdependence of world cultures and economies, the Philippines cannot remain indifferent, we must adapt and take advantage of the benefits that economic globalization offers and the positive effects it may bring to our country and the Filipino people,” sabi nito. Binanggit pa niya na mismong si Pangulong Marcos Jr., ang may gusto ng “economic Charter change.”  “This moment in our nation’s history is more than just an opportunity. It’s a call to embrace progress, think beyond the present, and work collectively towards economic growth and stability,” dagdag pa ng mambabatas. Dalipe pointed out that before the plenary sponsorship, the House Committee of the Whole spent six days of exhaustive and lengthy deliberations to hear a wide array of resource persons with multi-sectoral and multi-disciplinary expertise. “The hearings and deliberations conducted by the Committee of the Whole House of Representatives were testaments of our commitment to democratic consultations, where we have allowed everyone to express their views, be they for or against the proposed amendments,” he said. "
1,"Mababawasan naman ang presyo ng mga produktong-petrolyo simula bukas,araw ng Martes, Marso 12. Sa magkakahiwalay na anunsiyo ng mga kompaniya ng langis, bababa ng P0.50 ang halaga ng kada litro ng gasolina, P0.25 naman sa diesel o krudo at P0.30 sa kerosene. Ayon sa Department of Energy (DOE) ang pagbaba sa mga presyo ay bunga ng bumababang pangangailangan sa China at Amerika. Ngayon taon, tumaas na ang halaga ng kada litro ng gasolina ng P5.95, P4,05 sa diesel at P0,05 naman sa kerosene. Noong nakaraang linggo, tumaas pa ang presyo ng gasolina ng 50 sentimos, samantalang 40 sentimos ang nabawasa sa diesel at 35 sentimos sa kerosene. "
1,"Inanunsiyo ng  Metropolitan Manila Development Authority (MMDA) na simula sa darating na Abril 15 mahigpit na ipapatupad ang pagbabawal sa tricycles, kuliglig at padyak sa ilang lansangan sa Metro Manila. Sinabi ni acting Chairman Don Artes sasakupin din ng prohibisyon sa paggamit sa national roads, circumferential roads, at radial roads ang mga e-bikes, e-trikes  at mga kariton. Ayon pa kay Artes hindi na bago ang pagbabawal dahil nakapaloob na ito sa dalawang memorandum circulars ng Department of the Interior and Local Government (DILG) at Land Transportation Office Administrative Order 2021-039 o ang Consolidated Guidelines in the Classification, Registration and Operation of All Types of Electric Vehicle. “We will just enforce this prohibition because of the increasing number of accidents involving e-bikes, e-trikes, and e-scooters. We will not wait for these figures to go higher and the situation to worsen,” sabi pa ni Artes. Binanggit nito na noong nakaraang taon nakapagtala ang kanilang MMDA Road Safety Unit ng 907 aksidente na kinasasangkutan ng e-bike, e-trike at e-scooter na halos triple sa naitalang 309 noong 2019. Dagdag pa ng opisyal na hindi “total ban” ang kanilang ipapatupad sa mga nabanggit na sasakyan at ang hakbang ay para din sa kaligtasan ng mga gumagamit at sumasakay sa mga ito. "
1,"Naghain ng resolusyon si Senator Lito Lapid para maimbestigahan ng Senado ang reklamo ng libo-libong overseas Filipino workers (OFWs) na pagkawala ng kanilang ipinadalang balikbayan boxes. Sa kanyang Senate Resolution No. 950, kasama din sa nais ni Lapid na mabigyang kasagutan ay ang mga insidente ng pagkawala ng ilang laman ng balikbayan boxes. Aniya ay dapat ay gisahin ang forwarding companies sa ibang mga bansa gayundin dito sa Pilipinas para ipaliwanag ang isyu. Bukod pa dito, dagdag pa ng senador, ang matagal na pagdating ng mga kahon na naglalaman ng mga katas ng pagsusumikap at sakripisyo ng OFWs. Binanggit niya ang ulat ng Bureau of Customs (BOC) noong nakaraang Enero na 16 cargo forwarders ang hindi nakapaghatid ng balikbayan boxes noong nakaraang taon. Nagresulta ito sa pagsasampa ng mga kaso sa 11 cargo forwarding companies, na nag-abandona ng libo-libong balikbayan boxes sa mga bodega. "
1,"Ipinagdiiinan ni Senator Imee Marcos ang kahalagahan ng pagpapanatili ng independent foreign policy, pasensiya at pagsasagawa ng mga diyalogo kasabay nang tensyon sa West Philippine Sea (WPS). “Huwag tayo masyadong maanghang magsalita kung puros daldal lang. Eh mainam, tiisin natin kahit nakakapikon at makipag-usap nang maayos sa lahat ng lebel. Sa Coast Guard level, military, cabinet, Senate, hanggang sa Pangulo,” ani Marcos sa panayam sa radyo. Napakahalaga na lamang din, dagdag ng senadora, na pagtibayin ang depensa at kapabilidad ng militar sa halip na maghanap ng kakampi sa US o China. “Pagtibayin na natin ang ating self-reliance defense posture. Talagang palakasin natin ‘yung sarili nating sandatahang lakas,” dagdag pa ng namumuno sa Senate Committee on Foreign Relations. Sa kasalukuyan ay nakabinbin na lamang sa Bicameral Confernece Commitee ang  Senate Bill 2455 at House Bill 9713 o ang  Self-Reliant Defense Posture Revitalization Act (SRDP). "
1,"Makakatulong ayon kay Senator Sonny Angara si Pangulong “Bongbong” Marcos Jr., na kumbinsihin ang mga mambabatas na suportahan “ economic charter change. Pag-amin ni Angara malaking hamon na makuha sa Senado ang 18 boto pabor sa pagamyenda sa 1987 Constitution. Aniya kailangan na magsumikap ng husto ang pamunuan ng dalawang kapulungan ng Kongreso na mahikayat ang Punong Ehekutibo kumbinsihin ang mayorya ng mga senador na suportahan ang Resolution of Both Houses No. 6. Tiwala si Angara na mas may bigat ang pangungumbinsi ni Marcos. Dagdag pa ng namumuno sa Subcommittee on Constitutional Amendments na kailangan din na maipaliwanag ng husto ang mga idudulot ng pag-amyenda sa Saligang Batas. May ilang senador na ang nagpahayag ng pagtutol sa Cha-cha sa katuwiran na ang mga layon nito ay maari naman idaan sa lehislatura. "
1,"Hinikayat ni Senator Sherwin Gatchalian ang Department of Energy (DOE) na bumuo na ng contigency plan para matiyak na walang aberya sa suplay ng kuryente ngayon ramdam na ramdam na ang El Niño phenomenon. Katuwiran niya ang epekto ng El Niño ay magiging isang malaking problema sa suplay ng kuryente maging sa seguridad sa pagkain. Binanggit din ng vice chairman ng Senate Committee on Energy na may ilan ng hydro power plants ang bumaba na ang antas ng tubig at posible na magresulta ito sa pagbawas sa isinusuplay nilang kuryente. Ngayon papasok na ang panahon ng tag-init, dapat lamang sabi pa ni Gatchalian na tiyakin ng DOE na maaasahan ang mga planta ng kuryente. Kadalasan aniya ay bumabagsak ang mga planta tuwing tag-init dahil sa mataas na pangangailangan sa kuryente. "
1,"Inatasan ni National Economic and Development Authority (NEDA) Secretary Arsenio Balisacan ang Tariff Commission na pangunahan ang pagsasagawa ng public hearings ukol sa pagrebisa sa Executive Order Number 12. Kinakailangan din magsagawa ng konsultasyon  sa stakeholders at enviromentalists na nagsusulong ng pag-amyenda sa naturang kautusan, na nagbababa sa ipinapataw na taripa sa ilang electric vehicles (EVs). Nakasaad sa Section 1608 ng Tariff and Customs Code of the Philippines, o mas kilala bilang Flexible Clause, bago magsumite ng anumang rekomendasyon ang NEDA sa Malakanyang, ang TC ay kailangan munang magsagawa ng public hearings kung saan ang mga interesadong partido ay bibigyan ng pagkakataong madinig. “The review shall follow the tariff modification process under Section 1608 of the Customs Modernization and Tariff Act, and shall be presented to the Committee on Tariff and Related Matters and the NEDA Board,” ani Balisacan  Ngunit nababahala ang EV industry players dahil wala pa sa kanilang nakatatanggap ng imbitasyon mula sa TC para sa isasagawang mga pagdinig. Anila walang kasiguruhan na mapapakinggan ang kanyang hiling na maisama sa hindi pinapatawan ng taripa ang electric motorcycles para mapabilis ang pag-abot sa target na malagong “green transportation” pagsapit ng taong 2040. “With the review on the horizon, the list of EVs with reduced rates on import duties is expected to expand and cover e-motorcycles and hybrid vehicles,” sabi ni Balisacan. Ayon sa Statista Research Department, may 7.81 million private motorcycles at tricycles na nakarehistro sa Pilipinas hanggang noong 2022, na mayorya ng mga motorista na bumibiyahe sa mga kalsada sa bansa. "
1,"Sinabi ni Pangulong Ferdinand “Bongbong” Marcos Jr., na inatasan niya ang mga kinauukulang ahensiya ng gobyerno na asikasuhin ang pagpapabalik ng mga labi ng dalawang Filipino seafarers na namatay sa pag-atake ng Houthi rebels sa Yemen. “I join the nation in offering our deepest sympathies to the families of the two Filipino seafarers who perished in the Houthi attack on True Confidence. The government is in constant contact with their families, and we will spare no effort in bringing their remains home,” ani Marcos. Aniya may 13 Filipino seafarers ang nakaligtas sa insidente at ang pagbabalik nila sa bansa ay inaasikaso na ng Embahada ng Pilipinas sa Cairo, Egypt. Inatasan ng pangulo ang Department of Foreign Affairs (DFA), ang Department of Migrant Workers (DMW), ang Department of Health (DOH) at ang Overseas Workers Welfare Administration (OWWA) na ibigay ang lahat ng tulong sa naulilang pamilya ng mga nasawing seafarers. Magugunita na ang  Barbados-flagged bulk carrier M/V True Confidence ay inatake ng Houthis rebels gamit ang missiles noong hapon ng Marso 6 sa Gulf of Aden. May karga itong mga bakal at trucks mula sa China at patungo sa Jeddah, Saudi Arabia at Aqaba, Jordan nang mangyari ang pag-atake. "
1,"Hinikikayat ng Department of Trade and Industry (DTI) ang publiko na pag-aralan ang draft guidelines sa karagdagang diskuwento sa senior citizens (SCs) at sa mga persons with disability (PWD). Ang pagtaas ay mula  P65 kada linggo sa  P125 o kabuuang  P500 kada buwan. Sinabi ni Trade Asec. Amanda Nogrles ang kanila sa publiko ay para sa pagtatakda ng konsultasyon sa susunod na linggo at susubukan nila na pag-isahin ang mga komento at suhestiyon. Binabalak na ang Joint Administrative Order (JAO) ng DTI,  Department of Agriculture (DA), at Department of Energy (DOE) ay binabalak na maikasa sa pagtatapos ng kasalukuyang buwan o sa susunod na buwan. Nailathala na ang draft JAO noong nakaraang Marso sa website ng DTI. Ang pagtaas ng diskuwenton ay bunsod ng mataas ng halaga ng mga bilihin at serbisyo."
1,"Umaasa si Senator Grace Poe na magbubukas ang pagbasura ng Korte Suprema sa petisyon kontra PUV Modernization Program ng mga diyalogo sa pagitan ng Department of Transportation (DOTr) at transport groups. “As the legal procedure presses on, we expect intensified efforts from the Department of Transportation (DOTr) to dialogue with transport groups to address issues on implementation,” pahayag ni Poe. Sabi pa ng namumuno sa Senate Committee on Public Services na dapat ay malinaw na ang mga panuntunan, mga ruta at iba pang kritikal na isyu kaugnay sa programa. Dapat aniya ay maipaliwanag at linawin ng mga ahensiya ang bentahe ng modernong sistema ng pampublikong transportasyon. “At stake is not just the livelihood of thousands of drivers, but the safety and convenience of our commuters in this modernization being pushed by the government,” sabi pa ng senadora. Aniya inirerespeto niya ang desisyon ng Korte Suprema at may karapatan naman ang transport group na umapila. "
1,"Lagpas isang milyon na ang nakilahok sa voter’s registraion para sa 2025 midterm elections, ayon sa Commission on Elections (Comelec). Ibinahagi ng Comelec na 1,027,572 ang nagsumite ng kanilang aplikasyon upang maging rehistradong botante. Ang bilang ay mula noong Pebrero 12 hanggang nitong Marso 6. Pinakamarami nang nagsumite ng aplikasyon sa  Calabarzon na may  187,372, kasuno sa Metro Manila na nakapagtala ng 156,990; Central Luzon may  111,681; Central Visayas may 79,552; at  Davao Region na may 63,998. Tinataya ng Comelec na may tatlong milyon ang magpaparehistro hanggang sa Setyembre 30. "
1,"Wala pang extradition request ang Department of Foreign Affairs (DFA) para kay Pastor Apollo Quiboloy, ayon sa Department of Justice (DOJ). Kasunod ito ng utos ng isang korte sa California ukol sa arrest order para kay Quiboloy, na kabilang sa ‘wanted persons” ng US Federal Bureau of Investigation (FBI) dahil sa ibat-ibang kaso. “There is no extradition request received yet by the DOJ from the DFA. It’s difficult, however, to speak on hypothetical situations. The government’s goal is to attain justice in whatever form and through the best forum,” ani DOJ spokesperson Mico Clavano. “The decision to resolve came as a result of almost a year of verifying the evidence on record as well as the identity of the alleged victim,” dagdag pa niya. Una nang ipinag-utos ni Central District of California Judge Terry Hatter Jr. ang “unsealing” ng arrest orders para sa nagtatag ng  Kingdom of Jesus Christ founder base sa kahilingan ng United States Attorney Criminal Division. Ilan sa mga kaso ni  Quiboloy gayundin nina Helen Panilag at Teresita Tolibas Dandan ay conspiracy to engage in sex trafficking by force, fraud, coercion, sex trafficking of children, conspiracy, at cash smuggling. "
1,"Pinag-aaralan ang posibilidad na payagan si Kingdom of Jesus Christ (KOJC) founder Pastor Apollo Quiboloy na maging “online” na lamang ang pagharap sa pagdinig ng Senado sa mga alegasyon ng pang-aabuso laban sa kanya. Ibinahagi ito ni Deputy Majority Leader JV Ejercito at nagkaroon na ng paunang pag-uusap sina ni Sen. Risa Hontiveros, ang namumuno sa nag-iimbestigang Senate Committee on Women and Children. Ang “online appearance” ni Quiboloy, dagdag pa ni Ejercito ay suhestiyon ni Sen. Nancy Binay. Sinabi pa ng senador na bukas si Hontiveros sa suhestiyon at ang kanyang kondisyon ay kilalanin ni Quiboloy ang pinamumunuan niyang komite. Paliwanag ni Ejercito, isinalang-alang ang kaligtasan ng mga tauhan ng Office of the Senate Sergeant-at-Arms na magsisilbi ng arrest warrant kay Quiboloy sa Davao City. Naniniwala si Ejercito na makakabuti na rin para kay Quiboloy na sagutin ang mga alegasyon sa kabila nang napipintong pagsasampa ng Department of Justice (DOJ) ng mga kaso laban sa kanya. "
1,"Idinirekta na sa Office of the President ng grupo ng mga transport operators at drivers ang kanilang reklamo ng pangongotong laban sa isang opisyal ng Land Transportation Office (LTO). Kinilala ang inireklamo na si LTO Calabarzon Regional Dir. Cupido Asuncion. Ang rekamo na ipinarating mismo sa tanggapan ni Pangulong Marcos Jr., ay mula sa mga operator at drivers na may biyaheng  Naic-PITX, Tagaytay-PITX, Indang-PITX, Alfonso-PITX at Mendez-PITX. Anila humihingi ng P50,000 sa bawat bus operator si Asuncion bukod pa sa P25,000 kada buwan kapalit nang hindi paghuli ng LTO enforcers sa kanilang mga bus. Inihain ang reklamo noong Pebrero 27 at pirmado ito nina  Federico Callejas ng Celyrosa Transport, Henry Cayao ng Lorna Express, Francis Caballero ng Floralde Liner, at Teddy Lising, chairman ng Cavite-Batangas Transport Service Cooperative. Sa kanilang reklamo, umiimbento ng kung ano-anong traffic violations ang LTO enforcers sa kanilang mga bus kapag hindi sila nagbibigay ng lagay. Hiniling nila na matanggal sa puwesto si Asuncion. "
1,"Kumpiyansa si House Spoeaker Martin Romualdez kay Senate Presidenrt Juan Miguel Zubiri na makukumbinsi ang ga kapwa senador na aprubahan ang isinusulong na economic Charter-change. Nangangailangan ng 18 boto mula sa 24 senador para sa apag-aprub sa pag-amyenda sa tatlong probisyong pang-akonomiya sa 1987 Constitution. “We understand the challenges pero the Senate has always lived up to the challenge. Magaling yung mga senador natin and I know that they know whats good for the people,” sabi pa ni Romualdez. Inihain ni Zubiri ang Reolustion of Both House No. 6 matapos maka-usap si Pangulong Marcos Jr. Nakapgsagawa na ng apat na pagdinig ang binuong Subcommittee on Constitutional Amendments, na pinamumunuan ni Sen. Sonny Angara. Sa bahagi ng Kamara, inaprubahan na ng House Committee of the Whole ang Resolution of Both Houses No. 7, na kopya ng RBH ng Senado. Ilang senador na ang nagparamdam na hindi pa kailangan sa ngayon ang pag-amyenda sa Saligang Batas. "
1,"Kahit nasa “Holy Week break” ang Kongreso, handa ang Senado na magsagawa ng pagdinig ukol sa sinasabing maanomalyang pagbebenta ng National Food Authority (NFA) ng libo-libong sako ng bigas sa dalawang negosyante. Ito ang sinabi ni Sen. Cynthia Villar at aniya ang pagdinig ay isasagawa ng pinamumunuan niyang Commitee on Agriculture at magiging katuwang niya ang Blue Ribbon Commitee. Ibinahagi ni Villar na inaalam na lamang ang schedule ng mga miyembro ng dalawang komite para maitakda ang unang pagdinig. Dagdag pa niya itutuloy ang pagdinig kahit sinuspindi na higit 100 opisyal at tauhan ng NFA dahil sa sinasabing anomalya. Katuwiran ni Villar nasa batas na hindi na maaring mang-angkat ang NFA ng bigas at ang P9 bilyon na ibinibigay sa kanila kada taon ay pambili ng palay mula sa mga lokal na magsasaka. Ito ay para naman sa mandato ng ahensiya na mag-imbak ng bigas bilang paghahanda sa mga kalamidad. Inaasahan aniya niya sa pagdinig ang pagdalo ng mga testigo para ibahagi ang kanilang mga karanasan sa NFA. "
1,"Bukod sa mga opisyal ng gobyerno, makakaharap din ni Pangulong Ferdinand “Bongbong” Marcos Jr. ang mga negosyante sa pagpunta niya sa  Germany at sa  Czech Republic ngayon Marso 11 hanggang 15,. Ayon sa Malakanyang ang working visit ni Marcos a Germany ay pagpapa-unlak sa imbitasyon ni German Chancellor Olaf Scholz at sila ay magpupulong sa Berlin. Samantalang ang state visit niya sa Czech Republic ay base sa imbitasyon ni  Czech President Petr Pavel. Bukod kay Pavel, makakaharap din ni Marcos sina Prime Minister Petr Fiala, Senate President Miloš Vystr?il, at Parliament Chamber of Deputies President Markéta Pekarová Adamová. “This endeavor seeks to strengthen bilateral relations and foster increased cooperation with the two nations,” ayon sa Malakanyang. Sa pakikipagpulong naman niya sa mga negosyante ng dalawang bansa, inaasahan na hihikayatin niya ang mga na mamuhunan sa Pilipinas. Makakaharap din ni Marcos ang Filipino communities sa dalawang bansa. “The visits come at a significant juncture as the Philippines just celebrated the 50th anniversary of bilateral relations with the Czech Republic last year and will commemorate the 70th anniversary of diplomatic relations with Germany this year,” dagdag pa ng Malakanyang. "
1,"Inisponsoran ni Senate Majority Leader Joel Villanueva ang panukalang batas na sa kanyang palagay ang magiging solusyon sa isyu ng “job-skills mismatch” sa bansa. Sinabi ni Villanueva na sa pamamagitan ng Senate Bill 2587 o ang Enterprise-Based Education and Training (EBET) Framework Act mapapag-isa ang lahat ng enterprise-based education at training programs. Binanggit ng senador na base sa 2023 preliminary report ng Philippine Statistics Authority (PSA), nakadadagdag pa ang “job-skills mismatch” sa unemployment rate (4.3%) at 12.3% naman sa underemployment rate sa bansa. Diin niya ang EBET ang magsisilbing tulay ng mga naghahanap ng mga trabaho sa mga negosyo na nangangailangan naman ng mga empleado o manggagawa. Naniniwala din si Villanueva na sa pamamagitan ng panukalang-batas ay mas magiging aktibo ang pribadong sektor sa kanilang partisipasyon sa mga hakbangin para bigyan solusyon ang isyu. Aniya mas magiging epektibo na ang mga negosyo sa pagtukoy, pagbibigay prayoridad hanggang sa pagpapa-unlad pa ng kuwalipikasyon at kakayahan ng kanilang mga manggagawa o empleado. "
1,"Naghain ng resolusyon si Senator Risa Hontoveros para sa review ng pagpapatupad ng Republic Act  11203 o ang Rice Tariffication Law (RTL). Sa kanyang resolusyon, sinabi ni Hontiveros na kinakailangan na magsagawa ng preliminary investigations sa pagbatid kung naging epektibo ang batas at nagkaroon ng pagbabago sa kita ng mga magsasaka base sa implementing rules and regulations (IRR) nito. Dagdag pa ng senadora sa pamamagitan ng mga isasagawang imbestigasyon ay maaring mapagbuti pa ang pagpapatupad ng RTL hanggang sa susunod na taon. Dahil sa batas sinasabing napaluwag ang pagnenegosyo ng bigas sa bansa, kasama na ang importasyon at eksportasyon. Nabuo din sa batas ang Rice Competitiveness Enhancement Fund (RCEF) na napaglalaanan dapat ng P10 billion sa anim na taon. Ngunit nabanggit ni Hontiveros sa kanyang resolusyon na dahil sa rice smuggling, tinatayang P7.2 bilyon ang nawala noong nakaraang taon, bukod pa ang pagkalugi dahil naman sa “undervaluation and misclassification” ng mga inangkat na bigas. Idinagdag pa niya ang resulta ng 2021 Financial Inclusion Survey ng Bangko Sentral ng Pilipinas (BSP), kung saan nadiskubre na  14 % ng tinatayang 10 magsasaka at mangingisda sa Pilipinas ang nakarehistro sa   Registry of Basic Sectors in Agriculture at pito naman sa bawat 10 magsasaka ang walang transaksyon sa mga bangko."
1,"Patay ang dalawang Filipino seafarers at tatlong iba pa ang malubhang nasugatan sa pag-atake sa kanilang barko ng Houthi rebels sa Gulf of Aden sa Yemen. Ayon sa Department of Foreign Affairs (DFA) may 13 pang Filipinong tripulante ng  bulk carrier M/V True Confidence ang dinala sa Djibouti ng Indian Navy. Nagpadala na sa Djibouti ng kanilang mga tauhan ang Philippine Embassy sa Egypt para tulungan ang mga iniligtas na Filpino. “The Philippine Government remains steadfast in the belief that through diplomacy and adherence to international law, the inter-related conflicts affecting the region at present will eventually be resolved,” pahayag ng DFA. Pinaniniwalaan na ang pag-atake ay pakikipag-simpatiya pa rin ng Houthi rebels sa mga napatay sa Gaza ng mga tauhan ng gobyerno ng Israel. Una nang napinsala ang M/V MSC Sky II dahil din sa missile attack ng Houthis rebels. Samantala, nakikipag-ugnayan na ang Department of Migrant Workers (DMW) sa manning agency ng mga biktimang Filipino, gayundin sa kompaniya ng sinasakyan nilang barko para makabalik na ng Pilipinas ang mga nakaligtas."
1,"Dahil unti-unti ng nararamdaman ang mataas na temperatura, simula sa darating na Marso 15 ay ipapatupad muli ng Metropolitan Manila Development Authority (MMDA) ang “30-minute heat stroke break” para sa kanilang mga field personnel. Kasunod ito nang pagpirma ni acting MMDA Chairman Don Artes ng memorandum circular hinggil sa naturang polisiya na epektibo hanggang sa Mayo 31. Sakop ng memorandum ang traffic enforcers, street sweepers at iba pang field personnel ng ahensiya. “We must understand the plight of these traffic enforcers and street sweepers who work under the scorching heat of the sun every day to fulfill their duties and responsibilities,” aniya. Nilinaw lamang din niya na hindi maaring sabay-sabay na mag-break ang kanilang mga tauhan. Nakasaad sa polisiya na ang mga field personnel ay maaring sumilong sa lilim ng kalahating oras para maiwasan ang heat stroke. Karagdagang 15 minuto ang ibinigay din sa kanilang break kapag ang heat index ay umabot na sa 40 degrees Celsius  pataas. "
1,"Kailangan lamang ng ganap at maayos na maipatupad ang mga “economic reform laws” partikular na ang naisabatas noong administrasyong-Duterte. Ito ang paniniwala ni Sen. Christopher Go at aniya magagawa ito maamyendahan man o hindi ang Saligang Batas. “With or without amendments to the Constitution, we have so many laws, economic reform laws, that need to be implemented thoroughly so the country can be attractive to foreign investors,” sabi ni Go. Binanggit niya ang Republic Act No. 11659, o ang Public Services Act na daan para sa 100% foreign ownership sa ilang sektor tulad ng  airports, railways, expressways at telekomunikasyon. Gayundin ang  Foreign Investments Act of 1991 o RA 11647,  RA 11595 o ang ginawang pag-amyenda sa Retail Trade Liberalization Act of 2000 at RA 11032 o ang East of Doing Business Act of 2018. "
1,"Napakahalaga  aniya na magpatuloy ang joint military exercises ng Pilipinas at Australia dahil marami itong magandang naidudulot. Sa panayam kay Pangulong Marcos Jr., sa Melbourne, Australia sinabi nito na mas napapaghusay pa ang kapabilidad ng Pilipina sa “defense and security,”  maging sa paghahanda sa kalamidad. “This will benefit the Philippines because we are conducting these exercises so that we are able to work together with our foreign partners. And when I say work together, it is not only for defense and security, it is also for disaster preparedness, disaster assistance that they might bring should there be a disaster,” aniya Marcos. Paglilinaw na lamang din niya na nakadepende sa sitwasyon ang pagsWasagawa ng joint military exercises at nabanggit niya ang sitwasyon sa West Philippine Sea (WPS). “And as to having yearly exercises, well, that’s probably something that we can discuss. But again, we will have to assess the situation at the time and if we need to continue these exercises, then I think we will be able to agree on that,”sabi pa nito. Nabanggit din niya na napag-usapan nila ng ilang mga opisyal ng Australia ang pag-amyenda sa  Visiting Forces Agreement (VFA) sa pagitan ng dalawang bansa. "
1,"“Kung may mga bayaning sundalo, Army, Air Force at mga pulis, meron din mga bayaning bumbero.”  Ito ang naging mensahe ni Sen. Lito Lapid  nang dumalo sa Urban Fire Olympics sa lungsod ng Calamba sa Laguna. Isinagawa ang patimpalak kasabay nang paggunita ngayon buwan ng Fire Prevention Month. Naimbitahan siya nina Rep. Cha Hernandez at Mayor Ross Rizal. Pinaalahanan din ng senador ang publiko na labis na mag-ingat para maiwasan ang sunog dahil sa idinudulot nitong pinsala sa ari-arian, kabuhayan at maging buhay. “Mag-ingat po tayo mga kababayan sa sunog, lalo ngayong may El Nino dahil tiyak na ubos ang inyong mga ipinundar sa mahabang panahon,” sabi pa ni Lapid. Dagdag paalala pa niya: Ingatan po natin ang ating pamilya na mabiktima ng sunog. Maging alerto at sumunod po tayo sa mga paalala ng Bureau of Fire Protection para sa kaligtasan ng lahat.”  Kasunod nito pinangunahan ni Lapid ang pamamahagi ng ayuda sa pamamagitan ng DSWD-Assistance in Crisis Situation (AICS) sa mga mahihirap na residente ng lunsgod. "
1,"Hiniling ni Senator Nancy Binay na maimbestigahan sa Senado ang mga kaso ng pagkamatay ng mga sumasailalim sa glutathione IV drip. Nakasaad sa inihain niyang Resolution No. 952, na noon lamang nakaraang Enero, iniulat ng Department of Health (DOH) na may babae sa Quezon City ang sumakabilang-buhay matapos sumailalim sa unauthorized glutathione at stem cell infusion. Bukod pa dito may nauna nang babae na inatake sa puso matapos din ang kanyang glutathione treatment sa isang spa sa Sampaloc, Maynila noong 2020. Binanggit din ni Binay na may anunsiyo na si Health Sec. Ted Herbosa na hindi ligtas gamitin ang IV drip para sa pagpapaputi ng balat. May katulad na babala na rin ang Food and Drug Administration (FDA). Pinuna din ng senadora ang pagsulputan ng mga health and wellness salon, wellness spa at beauty clinics na nag-aalok ng “injectable glutathione” para sa mga nais pumuti ang balat. Ito aniya ay lubhang nakakaalarma dahil na rin sa babala ng DOH at FDA. "
1,"Sumirit sa 9.4 milyong Filipino ang walang trabaho noong Disyembre mula sa 7.9 milyon noong nakaraang Setyembre, base sa resulta ng Social Weather Station (SWS) survey na inilabas ngayon araw. Isinagawa ang survey noong Disyembre 8 hanggang 11 at ang bagong bilang ng mga walang trabahong Filipino ay 19.5% ng adult labor force. Kumpara din sa naitala noong Setyembre na 16.9% jobless, ang resulta noong Disyembre ay nagpakita ng pag-angat ng 2.6%. Pinakamaraming trabaho sa mga nasa edad 18 hanggang 24 sa 53.7%, sinundan ng mga nasa edad 35 hanggang 44 (20.9%), 19.1% sa mga nasa edad 25-34 ar 12.8% naman sa mga nasa edad 45 pataas. Mas marami ding babae ang walang trabaho sa 23% kumpara sa mga lalaki (15%). Noong unang linggo ng nakaraang buwan, inihayag ng Philippine Statistics Authority (PSA) na 1.6 milyong Filipino na lamang ang walang trabaho noong Disyembre, na mas mababa sa naitalang 1.83 milyon noong Nobyembre. "
1,"Natukoy na ng tatlong komite sa Kamara ang mga isyu hinggil sa pagpapatupad ng mga batas at polisiya ukol sa pagbibigay ng mga diskuwento, insentibo at tax exemptions sa mga senior citizens at persons with disabilities (PWDs). Ito ang ibinahagi nina Committee on Ways and Means Chairman Albay Rep. Joey Salceda,  Committee on Senior Citizens Chairman Senior Citizens Party-list Rep. Rodolfo Ordanes at  Special Committee on Persons with Disabilities Chairman Agusan del Sur Rep. Alfelito Bascug. Inanunsiyo ng tatlo ang pag-apruba sa committee report hinggil sa pagsasagawa ng motu propio inquiry hinggil sa naturang isyu. Natukoy sa committee report ang kakulangan ng kaalaman ukol sa mga diskuwento at pribilehiyo, ang paggamit ng teknolohiya sa online transactions para sa pagbibigay ng diskuwento, magkakaibang pagpapatupad, mababang discount rates sa mga pangunahing pangangailangan at ang requirements sa purchase booklet na nagiging sagabal pa para sa senior citizens at PWDs na makakuha ng diskuwento. Nabanggt din sa ulat ang nagkalat na fake IDs, kapos na kaalaman sa mga batas ukol sa diskuwento, standardization sa mga alok na diskuwento at disability status documentation kayat hindi ganap na nakakasunod ang mga negosyo. Nakadagdag din ang kakulangan ng tamang pagsasanay para matugunan ang mga reklamo sa bahagi ng mga kinauukulang ahensiya, partikular na ang Office of Senior Citizens Affairs (OSCA). "
1,"Maaring pang hulihin ng local traffic enforcers ang mga motorista na lalabag sa mga batas-trapiko sa kabila ng inilabas na desisyon ng Korte Suprema. Sinabi ni acting Metropolitan Manila Development Authority (MMDA) Chairman Don Artes hindi pa “final and executory” ang desisyon ng Korte Suprema na kumilala sa kapangyarihan ng ahensiya na gumawa ng mga hakbang para solusyonan ang isyu sa trapiko sa Kalakhang Maynila. “Sa ating mga kababayang motorista, kung kayo ay huhulihin ng mga local traffic enforcers, huwag kayong makipagtalo at i-argue na bawal na silang manghuli at mag-issue ng ticket dahil hindi pa ito final and executory,” sabi ni Artes. Ngayon aniya maari nang magpasa ng lehislasyon ang MMDA sa pamamagitan ng Metro Manila Council, na binubuo ng 17 alkalde sa Kalakhang Maynila. Amiya pag-uusapan pa sa MMC ang naging desisyon ng Kataastaasang Hukuman, gayundin ang paraan para sa pagpapatupad ng single-ticketing system sa traffic violations. Idinagdag pa ni Artes na lubha nilang kailangan ang mga local traffic enforcers dahil kulang sila sa mga tauhan na magbabantay sa mga lansangan sa Metro Manila. "
1,"Sisimulan na sa darating na Lunes sa plenaryo ng Kamara ang mga debate sa mga nais na pag-amyenda   sa Resolution of Both Houses (RBH) No. 7 matapos na maaprubahan ng Committee of the Whole. Ito ang sinabi ni Deputy Majority Leader Neptali Gonzales II, na naitalagang majority leader ng komite at aniya target nila na maipasa sa ikalawang pagbasa ang resolusyon sa susunod na Miyerkules. Naaprubahan ang naturang resolusyon matapos ang anim na deliberasyon ng komite. Sinabi pa ni Gonzales na pagsusumikapan nila na maaprubahan ang mga panukalang pag-amyenda sa tatlong economic provisions ng 1987 Constitution bago ang “Holy Week break” ng Kongreso sa ikatlong linggo ng Marso. Ang naturang resolusyon ay ang kopya ng RBH No. 6 na tinatalakay naman ng Senate Subcommittee on Constitutional Amendments, na pinamumunuan ni Sen. Sonny Angara. Sinabi ng ilang senador, sa pangunguna ni Senate President Juan Miguel Zubiri, na hindi mamadaliin ang pagtalakay sa RBH No. 6 bagamat sang-ayon sila sa nais ni Pangulong Marcos Jr., na maisabay ang plebisito para sa economic Cha-Cha sa 2025 midterm elections. "
1,"Hindi palalagpasin, ayon kay Pangulong Ferdinand “Bongbong” Marcos Jr., ang paggamit ng water cannon ng Chinese Coast Guard sa chartered resupply vessel para sa BRP Sierra Madre sa Ayungin Shoal. “We continue to view with great alarm these continuing dangerous maneuvers and dangerous actions that are being done against our seamen, our Coast Guard. And this time, they damaged the cargo ship and caused some injury to some of our seamen,” ani Marcos sa panayam sa Melbourne, Australia. Dagdag pa niya: “Once again, we will make our objections known and hope that we can continue to communicate to find a way so that such actions are no longer seen in the West Philippine Sea.”  Pag-amin na lamang din ni Marcos na hindi niya maaring igiit ang Philippine-US Mutual Defense Treaty sa kabila ng naging aksyon ng China. Idinagdag din nito na nakakabahala ang presensiya ng Chinese research vessels sa Benham Rise dahil malinaw na panghihimasok ito sa teritoryo ng Pilipinas. “However, there is a suspicion that they are not only research vessels so, again, this is a bit of an escalation of the tension that is present in the West Philippines Sea,” dagdag pa ni Marcos. Una nang ipinatawag ng Department of Foreign Affairs (DFA) kahapon ang mataas na opisyal ng Chinese Embassy at ipinarating ang pag-alma ng Pilipinas sa insidente sa Ayungin Shoal. Inutusan ng DFA ang China na alisin na ang kanilang mga sasakyang-pandagat sa Ayungin Shoal sabay giit na teritoryo ito ng Pilipinas."
1,"Pinasinungalingan ng  Department of Education (DepEd) ang viral social media post ukol sa inaalok na allowance sa mga Grade 1 hanggang Grade 6 pupils. Nagpalabas na ng abiso ang kagawaran ukol sa alok na allowance  kapalit ng mga impormasyon sa kanilang school ID  “Parents and guardians are strongly advised not to give out their children’s school information and identification to these kinds of hideous posts so as not to compromise their security,” ang paalala sa abiso. Makikita sa fake post ang opisyal na logo ng DepEd katabi ang larawan ni Vice President at Education Sec. Sara Duterte. Ipinasusumite sa fake post ang school ID ng mga mag-aaral bago sumapit ang Marso 30. Ang magsusumite ay pagkakalooban ng P1,000 hanggang P5,000 depende sa grade level ng mag-aaral. Dagdag paalala pa ng DepEd sa mga magulang na umasa ng mga opisyal na impormasyon mula sa mga opisyal na socmed accounts ng kagawaran. "
1,"Humigit na sa P1 bilyon ang halaga ng pinsala sa sektor ng agrikultura dulot ng epekto ng El Niño, ayon sa National Disaster Risk Reduction and Management Council (NDRRMC). Sa update mula sa ahensiya, apektado na ng El Niño ang 17,718 ektarya ng taniman sa  Ilocos, Calabarzon, Mimaropa, Western Visayas, at Zamboanga Peninsula. Sa Western Visayas ang pinakamataas na halaga ng pinsala sa halagang P687.7 milyon, kasunod ang Mimaropa sa P319.7 milyon, Ilocos may P54.4 million, Calabarzon na may P2.75 milyon, at Zamboanga Peninsula na  may P717,527. Kabuuang 23,086 magsasaka at mangingisda naman ang apektado. "
1,"Nagpahayag ng suporta ang Department of Health (DOH) sa rekomendasyon ni Finance Secretary Ralph Recto  na total ban sa disposable vapes. Katuwiran ng DOH lubhang seryoso ang epekto sa kalusugan at katawan ng disposable vapes at iba pang vapor products. Kabilang na dito ang tinatawag na emergence of e-cigarette or vapor product-associated lung injury o EVALI, nicotine addiction, sakit sa baga at puso. Nakakadagdag, sabi pa ng DOH, ang disposable vapes sa tinatawag na electronic o e-waste, dahil gawa ang mga ito sa non-recyclable plastics at batteries kayat banta din sa kapaligiran. Kahapon, sinabi ni Recto ang kanyang nais na ipagpabawal na ang lahat ng uri ng disposable vapes sa Pilipinas. Katuwiran niya, halos lahat ng disposable vapes na ipinagbibili sa bansa ay hindi nakarehistro sa Department of Trade and Industry (DTI). Ang DTI na ang nangangasiwa sa bentahan ng disposable vapes sa bansa. "
1,"Umaasa si Pangulong Ferdinand “Bongbong” Marcos Jr., na magkakaroon ng “partnership” ang Pilipinas at Australia sa pagtugon sa climate change. Inilatag ni Marcos sa Association of Southeast Asian Nations (ASEAN)-Australia Special Summit sa Melbourne ang komprehensibong plano ng Pilipinas sa sektor ng renewable energy. “We thus invite Australia to partner with the Philippines in our clean, green, and renewable energy industry and other emerging technologies, and introduce energy efficiency and conservation measures,” sabi pa ni Marcos. Ipinunto niya ang sitwasyon ng Pilipinas sa usapin ng mga epekto ng climate change at aniya ginagawa ng kanyang administrasyon ang lahat. Nabanggit din niya ang mga natalakay sa ginanap na 28th Session of the Conference of Parties (COP28) to the United Nations Framework Convention on Climate Change (UNFCCC) sa  Dubai at inulit ang alok na magsilbing host sa Board of the Loss and Damage Fund sa Pilipinas. “Hosting the Board in the Philippines would showcase global commitment to inclusivity, ensuring that the voices and experiences of the most affected countries are heard and considered in shaping the most urgent of global climate policies,” aniya. "
1,"Pinalagan nina Senate Deputy Majority Leader JV Ejercito at Senator Grace Poe ang muling paggamit ng water cannon ng Chinese Coast Guard sa nagsasagawa ng resupply mission sa Ayungin Shoal kahapon. Ayon kay Ejercito sobra-sobra na ang pagiging agresibo ng China sa panghihimasok sa teritoryo ng ating bansa. Aniya sa huling insidente, ipinakita na ng China ang pagiging labis na desperado sa pag-angkin na pag-aari nila ang West Philippine Sea (WPS). Dagdag pa ni Ejercito na naninindigan pa rin ang Pilipinas sa mapayapang pagresolba sa isyu alinsunod sa mga pandaigdigang batas partikular na ang United Naton Convention on the Law of the Sea. Kasabay nito ang kanyang panawagan sa gobyerno na bilisan ang modernisasyon ng hukbong sandatahan ng bansa kasabay nang kanyang pagpupugay sa mga matatapang na tauhan ng Philippine Coast Guard (PCG). Hiniling naman ni Poe na matigil na ang paggamit ng water cannon sa mga sasakyang-pandagat ng Pilipinas. Diin ng senadora naninindigan ang bansa na legal ang resupply missions sa loob ng teritoryo ng bansa at hindi dapat ito pinipigil ng mga banyaga. Panawagan na lamang din niya na matuldukan na ang panggigipt  at pag-atake sa Philippine Coast Guard, gayundin sa mga Filipino sa pangkalahatan."
1,"Ipinatawag ng Department of Foreign Affairs (DFA) Chinese deputy ambassador bunga ng paggamit ng China Coast Guard at Chinese Maritime Militia ng water cannon sa resupply mission sa Ayungin Shoal kaninang umaga. Sa pulong, ibinigay ni Foreign Affairs Deputy Asec. Raphael Hermoso kay China Deputy Chief of Mission Zhou Zhiyong ang sulat kung saan hiniling na lisanin na agad ng Chinese vessels ang paligid ng Ayungin Shoal. Ipinagdiinan na ang Ayungin Shoal o Second Thomas Shoal ay bahagi ng teritoryo ng Pilipinas. Base sa mga ulat, apat na tauhan ng Philippine Navy (PN) ang nasaktan sa panibagong insidente ng pambu-bully ng China sa inaangkin na bahagi ng West Philippine Sea (WPS). Sakay ang apat na Navy personnel ng resupply boat Unaizah May 4 nang mabasag ang windshield ng sasakyang-pandagat dahil sa paggamit ng water cannon ng China Coast Guard. Napilitan ang resupply boat na bumalik na lamang ng Palawan, gayundin ang BRP Sindangan ng PCG matapos makabanggaan ang isang Chinese Coast Guard vessel. Nakalusot naman ang resupply boat Unaizah May 1 at ang BRP Cabra para maihatid ang suplay ng BRP Sierra Madre na nakasadsad sa Ayungin Shoal. Ito ang unang pagkakataon na may nasaktan na Philippine personnel dahil sa pagharang ng Chinese vessels sa resupply missions sa BRP Sierra Madre. Iprinotesta din ng National Task Force on West Philippine Sea ang naturang insidente."
1,"Nagwakas noong nakaraang buwan ang pagbaba ng inflation rate sa bansa, ayon sa Philippine Statistics Office (PSA). Ibinahagi ni National Statistician Dennis Mapa na mula 2.8% inflation rate noong Enero, umangat ito sa 3.4% noong nakaraang buwan. Simula noong Oktubre kung kailan nairehistro ang 4.9% inflation rate nagtuloy-tuloy ang pagbaba hanggang sa unang buwan ng kasalukuyang taon. Ayon kay Mapa ang pagtaas noong Pebrero ay bunga ng mabilis na pagtaas ng presyo ng mga pagkain, produktong-petrolyo at utilities. Banggit niya ang mataas na presyo ng bigas ang nangunang dahilan ng pagtaas  sa overall inflation rate noong nakaraang buwan. Una nang tinaya ng Bangko Sentral ng Pilipinas (BSP) na ang maitatalang February inflation rate ay nasa pagitan ng 2.8% hanggang 3.6%. Sinabi pa ni Mapa na 69.5% nang pagtaas sa inflation rate ay dahil sa pagkain at inumin, partikular na ang mga gulay at karne. Samantala, 22.7% naman ay dahil sa pagtaas sa sektor ng transportasyon, kasama na ang mga produktong-petrolyo. "
1,"Pinapaboran ng Department of Labor and Employment (DOLE), Commission on Higher Education (CHED) at Technical Education and Skills Development Authority (TESDA) ang pamumuhunan ng mga banyaga sa Higher Education Institutions (HEIs) sa bansa. Ipinahayag ng tatlong ahensiya ang kanilang posisyon sa pagpapatuloy ng pagdinig ng Sub-Commitee on Constitutional Amendments sa Resolution of Both Houses No. 6, patungkol sa isinusulong na “economic Charter-Changge (Cha-cha). Sumentro ang pagdinig, na pinamunuan ni Sen. Sonny Angara, sa panukalang payagan ang mga banyaga na magmay-ari sa bansa ng HEIs. Inilatag ni CHED Chair Prospero de Vera ang mga maaring benepisyo dahil magkakaroon ng mas maraming opsyon ang mga mag-aaral, ang pagkakaroon ng ugnayan ang mga local at international universities at lolobo ang foreign student enrollment sa bansa. Ayon naman kay TESDA Deputy Dir. Gen. Rosanna Urdaneta na pabor sila na magkaroon ng banyagang partisipasyon sa higher level Technical-Vocational Education Training (TVET) dahil na rin sa pangangailangan para sa “globalization” kasabay nang pagtaguyod pa rin sa “Filipino First” policy. Sa bahagi naman ng DOLE, ibinahagi ni Usec. Felipe Egargo Jr., ang pangangailangan na amyendahan ang ilang economic provision sa 1987 Constitution para makapanghikayat pa ang foreign investments, na napakahalaga para magkaroon ng mas maraming oportunidad na magka-trabaho ang mga Filipino. "
1,"Kinumpirma ni Senator Imee Marcos na kasalukuyang naka-confine sa ospital ang kanila ina, si dating First Lady Imelda Marcos. Ayon sa senadora, pinangangambabahang may pneumonia ang dating Unang Ginang. Aniya ito ay dahil pabalik-balik ang kanyang lagnat at ubo. Sinabi pa nito na dahil sa edad na 94 ng kanilang ina kailangan nilang pag-ingatan ito ng husto. Dagdag pa niya, pinili na nilang ipa-admit ang ina sa ospital para lubos na matutukan ang kondisyon. Noong nakaraang taon, sumailalim sa angioplasty operation ang dating Unang Ginang "
1,"Inanyayahan ni Pangulong Ferdinand “Bongbong”  Marcos Jr. ang mga Filipino na nasa Australia na umuwi sa Pilipinas upang personal na makita ang mga pagbabago sa ilalim ng kanyang “Bagong Pilipinas” campaign. “Let us always remember that the adage that is true, that home is where the heart is. So cherish your Filipino identity because in that way you remain connected to us, to the Philippines, no matter where you are,” sabi ni Marcos sa  Filipino community sa Melbourne, Australia. Dagdag pa niya:  “Before I end, let me invite you again to visit the Philippines soon and see for yourself the new Pilipinas, Ang Bagong Pilipinas. ‘Yan po ang aming itinataguyod. ‘Yan po ang aking ipinaglalaban ngayon.”  Hinikayat din ng Punong Ehekutibo ang mga Filipino na balikan ang kanilang tunay na lahi at ituro ang pagmamahal sa Inang Bayan sa kanilang mga anak, apo at sa mga susunod nilang henerasyon. Hinilin din niya na ituro sa mga batang henerasyon ang pagmamahal sa Pilipinas, sa mga bayani ng bansa at ang mga magagandang lugar sa Pilipinas. “Iuwi n’yo muna sa Pilipinas para makita nila ang ibig n’yong sabihin. Siguro hindi nila naaalala ‘yung mga bayani ng Pilipinas, hindi nila alam ‘yung mga lugar na sinasabi natin at simpleng simple lang, makikita nila kung gaano kaganda ang pinakamagandang bansa sa buong mundo, ang Pilipinas,” dagdag pa ni Marcos. Tinatayang may 408,000 Filipino sa Australia sa kasalukuyan. Ibinahagi din niya na pagsusumikapan ng kanyang administrasyon na pagbutihin ang buhay ng bawat Filipino, maging ang mga nasa ibang bansa. Ipinagmalaki pa niya na maganda na ang kondisyon ng ekonomiya ng Pilipinas. "
1,"Dahil hindi muling sumipot sa kabila ng subpoena, na-cite in contempt na ni Senator Risa Hontiveros si Kingdom of Jesus Christ (KOJC) founder Pastor Apollo Quiboloy. Katuwiran ni Hontiveros sa kanyang desisyon, maituturing na hindi pagkilala sa kapangyarihan ng Senado ang ginagawa ni Quiboloy, na dalawang beses nang naunang inimbitahan sa pagdinig bago siya pinadalhan ng subpoena. Ngunit bago ito, ibinahagi ni Hontiveros na may liham si Quiboloy, kung saan binanggit niya na ito ay paglabag sa kanyang mga karapatan at paggiit lamang ng kanyang karapatan laban sa self-incrimination. Agad din ipinag-utos ni Hontiveros sa committee secretariat ang pakikipag-ugnayan sa opisina ni Senate President Juan Miguel Zubiri para sa pagpapalabas na ng warrant of arrest laban kay Quiboloy. Sa tagpong ito, dumating si Sen. Robinhood Padilla at ipinaalam kay Hontiveros na tutol siya sa desisyon ng huli. Matapos ang ilang minutong pag-uusap ay kinilala ni Hontiveros ang pagkontra ni Padilla at aniya may pitong araw ito para mangalap pa ng pitong senador na susuportahan ang kanyang oposisyon. Samantala, sa labas ng Senate Building ay nagtipon-tipon ang mga tagasuporta ni Quiboloy at hinihiling nila ang pagpapatigil sa pagdinig at pagbitiw sa puwesto ni Hontiveros. "
1,"Sinang-ayunan ng mga senador ang pagbibigay amnestiya ni Pangulong Marcos Jr., sa mga miyembro ng ibat-ibang rebeldeng grupo sa bansa makalipas ang tatlong buwan matapos pirmahan sa Malakanyang ang mga proklamasyon. Ayon kay Sen. Jinggoy Estrada, ang sponsor ng mga resolusyon, pagpapatunay lamang ito ng komprehensibong programang pang-kapayapaan ng administrasyon. “I am truly honored and privileged to sponsor these measures that will foster healing and social cohesion, and will provide the window to end internal armed conflict and rebellion, which have already cost the country a staggering amount of lost economic opportunities and the lives of countless Filipinos,” ani Estrada,  May 2,000 dating miyembro ng Moro National Liberation Front (MNLF), 1,200  miyembro ng Rebolusyonaryong Partido ng Manggagawa ng Pilipinas/Revolutionary Proletarian Army/Alex Boncayao Brigade (RPMP-RPA-ABB), at 400 Moro Islamic Liberation Front (MILF) surrenderers ang inaasahan tatanggapin ang alok na amnestiya. Ibibigay ang amnestiya sa mga rebelde na nakagawa ng mga krimen dahil sa kanilang ideolohiya o paniniwalang-pulitikal. Kabilang sa mga krimen ay rebellion o insurrection, sedition, illegal assembly, direct and indirect assault, resistance and disobedience to a person in authority, at illegal possession of firearms, ammunition, or explosives. “It is important to note that these crimes or offenses must have been committed in furtherance of, incident to, or in connection with the crimes of rebellion or insurrection, among others,” ayon pa kay Estrada. "
1,"Nananatili ang pagpapairal ng independent foreign policy ng Pilipinas pagtitiyak ni Pangulong Ferdinand “Bongbong” Marcos Jr. “And I always wanted to make it clear, because there is a narrative out there that is going around that we are at the beck and call, practically, of the United States when it comes to these foreign policy decisions, especially surrounding the South China Sea. But let me make it very, very clear. The Philippines acts for its own interest, and the decisions that we make when it comes to foreign policy are decisions that we make because we believe, and are convinced, and know that it is in the national interest,” sagot ni Marcos sa tanong matapos ang kanyang talumpati sa Lowy Institute sa Melbourne. Nagbalik sa Australia si Marcos para sa ASEAN-Australia Special Summit. Binanggit pa niya na hindi na umuubra ang “bipolar cold war formula” kung saan ang mga maliliit na bansa ay sumasandig sa US o sa Russia noon. “So, it really goes back to a rejection by the Philippines of the— a regression into the old bipolar cold war formula. Wherein the smaller countries such as the Philippines were basically forced into choosing, you choose to be with the United States, so with the Soviet Union. And in a way it is a simpler time and it was easier perhaps for countries to make that decision. That is no longer relevant. That no longer applies,” diin niya. Pagtitiyak din ng Punong Ehekutibo na napakahalaga pa rin ng China sa Pilipinas, gayundin sa US. “We need for it to continue to be a force for the good, we cannot allow it to overtake, as I said in my remarks, to overtake what the essential priorities of the Philippines. Our foreign policy is grounded and anchored on the continuing promotion and work for peace, and the continuing promotion and work for the national interest of the Philippines. And that is what guides us, that is the principle that we follow, and I think it is the right one,” dagdag pa niya. "
1,"Umikot ang isang resolusyon sa mga tanggapan ng mga senador para ipakita ang suporta kay Senate President Juan Miguel Zubiri. Hanggang ngayon gabi, 14 senador na ang pumirma sa “Statement of Support” para kay Zubiri. Ito ay sina Senate President Pro Tempore Loren Legarda, Majority Leader Joel Villanueva, Deputy Majority Leaders JV Ejercito at Mark Villar, Sens. Sonny Angara, Sherwin Gatchalian, Lito Lapid, Grace Poe, Nancy Binay, Raffy Tulfo, Francis Tolentino, Christopher Go at Bato dela Rosa. Nakasaad sa pahayag na hindi pilit ang paghubog ni Zubiri sa Senado at ginagawa niya ito base sa kanyang karunungan. Pinakikinggan din anila si Zubiri ang posisyon ng mga senador. Pinagtibay din ng paninindigan ni Zubiri laban sa people’s initiative ang suporta ng mga senador. Itinanggi din ni Angara na siya ang napipipili na papalit kay Zubiri sabay pag-amin na ang pahayag ay maituturing na rin na “loyalty check” sa mga nasa mayorya. Samantala, sa bahagi ni Sen. Jinggoy Estrada, sinabi nito na wala siyang natanggap na anumang pahayag na nangangailangan ng pirma ng mga senador. Isa din siya sa mga sinasabing ipapalit kay Zubiri ngunit ipinagdiinan ni Estrada na nakahanda siya na pumirma sa pahayag para patunayan na suportado din niya ang pamumuno ng kasalukuyang Senate president. "
1,"Sinimulan na ang  dalawang linggo na pagpapatrulya ng BRP Gabriela Silang sa Philippine Rise ayon sa Philippine Coast Guard (PCG). Ipinadala ang naturang offshore patrol vessel sa Philippine Rise, na dating Benham Rise, base sa mga ulat na may Chinese research vessels sa lugar. Pinaniniwalaan na mayaman sa langis, gas at iba pang maritime resources sa naturang lugar. Sinabi ni Rear Adm. Armando Balilo magpapaturulya din ang BRP Gabriela Silang sa mga kalapit na karagatan na sakop pa ng teritoryo ng Pilipinas. Ito aniya ay para sa pinaigting na pagbabantay sa karagatan ng Hilagang Luzon. "
1,"Hindi na naisip pa ni acting Manila International Airport Authority (MIAA) General Manager Eric Jose Ines na maghanap ng masisisi sa isyu ng mga peste sa Ninoy Aquino International Airport (NAIA). Inamin ni Ines na may mga pagkukulang sa sanitasyon at aniya wala ng ibang dapat sisihin kundi siya. “Hindi na po ako magtuturo… Kasalanan ko po ito. Marami tayong dapat ayusin,” sabi ni Ines sa harap ng kanyang mga opisyal at tauhan. Nanawagan na rin siya ng tulong sa pagsasabing hindi niya mahaharap ang isyu ng mag-isa. Humingi siya ng paumanhin sa mga nakagat ng surot gayundin sa nakakita ng daga. Ipinag-utos na din niya ang mabusising paglilinis sa mga gamit sa NAIA lalo na ang mga ginagamit ng mga pasahero. "
1,"Pinatitiyak ni Interior Secretary Benhur Abalos sa pambansang-pulisya na mapapanatili ang kaayusan at kapayapaan sa Makati Park and Garden bunsod ng tensyon sa pagitan ng mga pamahalaang-lungsod ng Makati at Taguig. Sinabi ni Abalos na inatasan niya sina National Capital Region Police Office (NCRPO) director, PMGen Jose Melencio Nartatez at Southern Police District (SPD) director, PBGen Mark Danglait Pespes na tiyakin na walang sisiklab  na kaguluhan sa naturang parke. Aniya isang pulutong ng mga pulis ang itinalaga para bantayan ang naturang parke. “I’m hopeful that the Taguig and Makati incident regarding the park would be settled. I hope to engage in discussions with the mayors to clarify the issues and further shed light on their respective positions on the matter,” ani Abalos. Dagdag pa niya: “I believe both mayors have good intentions, with the best interest of their constituencies in mind. In any case, regardless of this dispute, our overriding goal is that public services shall remain unhampered.”  Samantala, sinabi ni Makati City legal officer Don Camiña na pag-aari ng lungsod ng Makati ang naturang parke base sa isang proklamasyon ng pangulo ng bansa at aniya epektibo ito hanggang sa kasalukuyan. Sinabi pa niya na hindi kailangan magbayad ng anumang buwis para sa pasilidad na pag-aari ng lokal na pamahalaan. Isinara ang parke kahapon na naging mitsa ng matinding tensyon sa pagitan ng mga kawani ng dalawang lokal na pamahalaan. "
1,"Hiniling ni Senator Robinhood Padilla sa mga kapwa senador na magpa-abot ng pakikiramay sa pamilya at iba pang naulila ng namayapang aktres na si Jaclyn Jose. Kaugnay nito, kinumpirma ni Andi Eigenmann, anak ng aktres, na namatay ang kanyang ina noong nakaraang Sabado dahil sa atake sa puso. Nakiusap din si Eigenmann sa sa publiko na hayaan at irespeto ang kanilang nais para sa pribadong pagdadalamhati. Samantala, sa Senado, sinabi ni Padilla na nagluluksa ngayon ang “showbiz industry” dahil sa pagpanaw ni Jaclyn Jose, na Mary Jane Sta. Ana Guck sa tunay na buhay sa edad 60. Aniya nakilala si Jaclyn Jose sa kanyang mga natatanging pagganap sa mga pelikula at programa sa telebisyon. Siya aniya ang kauna-unahang tubong Timog-Silangan Asya na tinanghal na Best Actress sa Cannes Film Festival noong 2016 sa kanyang pagganap sa pelikulang Ma’Rosa. “She was like a professor, a mentor, to young artists, an inspiration to young artists like Coco Martin, and my daughter Kylie Padilla. I am asking my colleagues here in the Senate to join me in offering condolences to her family on the sudden passing of our admired and beloved Jaclyn Jose,” sabi pa ni Padilla. Isinalarawan naman ni Sen. Ramon “Bong” Revilla Jr., ang namayapang aktres na “isa sa mga pinakamagaling at tinitingalang aktres – ang ating kasamahan sa industriya.”  May your soul rest in eternal peace, Ms. Jaclyn. Hindi malilimutan kailanman ang iyong husay at kontribusyon sa industriya ng telebisyon at pelikulang Pilipino. Maraming salamat sa ‘yo,” dagdag pa ni Revilla Jr."
1,"Mapapailing na lamang ang mga konsyumer ng gasolina, samantalang makakahinga ng maluwag ang mga gumagamit ng diesel at kerosene. Sa magkakahiwalay na abiso ng mga kompaniya ng langis, tataas ng P0.50 ang presyo ng kada litro ng gasolina, samantalang mababawasan naman ng P0.40 ang diesel at P0.35 sa kerosene. Epektibo ang paggalaw sa presyo ng mga produktong=petrolyo simula bukas, Marso 5. Noong nakaraang linggo, nabawasan ng P0.95 ang halaga ng gasolina, P0.70 sa diesel at P1.10 naman sa kerosene. Ang paggalaw ng mga presyo ay bunga ng mataas na imbentaryo sa Amerika at ang posibilidad ng ceasefire sa Gaza ceasefire. "
1,"Suspendido simula bukas si National Food Authority (NFA) Administrator Roderico Bioco ar 138 pang opisyal at kawani ng ahensiya dahil sa nabunyag na pagbenta ng 75,000 sako ng rice buffer stock sa dalawang negosyante. Pansamantala, pamumunuan muna ni Agriculture Sec. Francisco Tiu-Laurel ang NFA. Aniya ang pagsuspindi kina Bioco ay base sa kautusan ng Ombudsman at tatagal ito ng anim na buwan habang iniimbestigahan ang naging bentahan na nagkakahalaga ng higit P90 milyon. “The suspended NFA officials include administrator Roderico Bioco, assistant administrator for operations John Robert Hermano, and several regional managers and warehouse supervisors all over the Philippines,” sabi ni Tiu-Laurel. Kasama sa mga nasuspindi ang 12 regional managers, 27 branch managers at 98 warehouse supervisors. Aniya nakikipag-ugnayan sila sa Office of the Ombudsman sa pagsasagawa ng imbestigasyon. “Kaisa ako ng Ombudsman sa layunin nitong alamin ang katotohanan at parusahan ang dapat maparusahan. (I’m one with the Ombudsman’s goal to know the truth.. I have been in contact with the Office of the Ombudsman ever since this controversy erupted,” aniya. "
1,"Inaprubahan na ngayon hapon sa Senado ang panukalang maglilipat sa pangangasiwa ng mga provincial jails sa Bureau of Jail Management and Penology (BJMP). Labing-siyam na senador ang bumoto pabor sa Senate Bill (SB) No. 2352 or the Jail Integration Act, na inisponsoran ni Sen. Bato dela Rosa. “Indeed, by turning over the management and supervision of provincial and sub-provincial jails from the provincial governments to the Bureau of Jail Management and Penology, those jails stand to benefit, not only from the expertise and world-class standards that the BJMP sets for itself but more importantly from the BJMP’s national programs,” ani dela Rosa. Dagdag pa ng senador mababawasan na rin ng intindihin ang mga lokal na pamahalaan. Bukod pa dito aniya, ang pondo para sa pangangasiwa ng provincial jails at maaring magamit na mga lokal na pamahalaan sa kanilang mga programa at proyekto. Ang mga kawani ng provincial jails ay maaring mailipa sa BJMP depende sa kanilang mga kuwalipikasyon. "
1,"Hinimok ng Metropolitan Manila Development Authority (MMDA) ang mga lokal na pamahalaan sa Metro Manila na kumilos para maibsan ang epekto ng  El Niño. Una nang naaprubahan ng Metro Manila Council (MMC) ang ilang hakbangin para mabawasan ang epekto ng El Niño hindi lamang sa pangongolekta ng tubig-ulan, pagtitipid ng tubig sa golf courses at car wash shops, wastewater recycling, pagsasaayos ng mga sirang tubo at paggawa ng water filtration systems. Sinabi ni acting MMDA Chairman Don Artes may mga disenyo na para sa  rainwater catchment system at ito ay ibabahagi nila sa mga lokal na pamahalaan. “We will distribute these designs to the 17 Metro Manila LGUs in support of the water mitigation measures that they will come up with in their respective cities and municipality, depending on the needs in their areas,” ani Artes. Pinawi din ang mga pangamba na kakapusin ang suplay ng tubig sa Metro Manila dahil inanunsiyo na ng Metropolitan Waterworks and Sewerage System (MWSS) na hindi kakailanganin ang pagrarasyon ng tubig dahil sapat ang alokasyon sa  water concessionaires. Ngunit paalala lamang ng opisyal hindi ito nangangahulugan na maari nang magsayang ng tubig sa halip ay magtipid hanggang maaari."
1,"Nais ni Senator Imee Marcos na maimbestigahan sa Senado ang pagbebenta ng National Food Authority (NFA) ng 75,000 sako ng bigas sa dalawang negosyante. Ginawa ang pagbebenta ng P93.75 milyong halaga ng bigas sa kabila ng mga panawagan ng mga konsyumer para sa mababang halaga ng pangunahing butil sa Pilipinas, sabi pa ni Marcos. Inaasahan na ngayon araw ay maghahain ng resolusyon ang senadora para maimbestigahan ng kinauukulang komite ng Senado ang naging hakbang nga NFA. Pinuna din nito ang pagbili ng NFA ng bigas sa India sa kabila na ipinagbabawal na sa kanila ang makipag-negosasyon para sa imported rice. Aniya itinatag noong 1972 ng kanyang ama, si dating Pangulong Marcos, ang NFA para bumili ng mga palay sa mga magsasaka upang bumaba ang presyo ng bigas at tiyakin na may sapat na nakaimbak na bigas. Ngunit, diin ni Marcos, palpak na ang NFA sa pagtupad sa kanilang mga mandato lalo na sa usapin ng pagtulong sa mga magsasakang Filipino. Kailangan aniya na pag-aralan na ang mandato ng NFA para makatugon ang bansa sa pandaigdigang kakulangan sa bigas. "
1,"Nababahala ang ilang grupo sa sektor ng electric vehicles na hindi makasama sa pina-planong “tax breaks” ang two-wheel electric vehicles. Sinabi ni mobility advocate at Electric Kick Scooter (EKS) Philippines co-founder at chairman Tim Vargas wala pang nailalabas na detalye ang National Economic and Development Authority (NEDA) ukol sa pag-amyenda sa Executive Order No. 12 hinggil sa tax incentives sa e-vehicles. Ibinahagi naman ni Electric Vehicle Association of the Philippines (EVAP) President Edmund Araga na hindi sila nakabilang sa mga inimbitahan ng NEDA para sa review sa EO 12. Aniya nakapagsumite na rin sila ng kanilang mga suhestiyon ngunit wala pa rin tugon ang naturang ahensiya. Una na rin binanggit ni Ang na nakatakda para sa mandatory review ang EO 12 at ang posibleng rebisyon ay irerekomenda ng NEDA. Sa naturang kautusan itinakda ang tax incentives ng e-vehicles at spare parts ngunit hindi kabilang ang e-scooters at e-motorcycles, na pinapatungan pa rin ng 30 porsiyentong taripa. Kayat panawagan ng sektor na isama ang two-wheeled e-vehicles sa may insentibo sa buwis dahil malaking tulong sa isyu sa isinusulong na “green transportation” ang mga ito. Ayon naman sa Department of Trade and Industry (DTI) ang rekomendasyon ng NEDA ukol sa EO 12 ay isusumite sa Office of the President (OP) para mapag-aralan. "
1,"Hindi kumibinsido si Senator Sherwin Gatchalian na lubos na naipapatupad ang programa para mabawasan  ang pagsisiksikan ng mga estudyante sa mga pampublikong paaralan. Bunga ito ng kulang na ulat ng Commission on Audit (COA) ukol sa Government Assistance to Students and Teachers in Private Education (GASTPE) . Base sa Performance Audit Report 2018, lumabas na maging ang  Department of Education (DepEd) ay limtado ang datos ukol sa GASTPE at napuna din ang kawalan ng malinaw na pamantayan sa pagpapatupad ng programa. Sinabi ni Gatchalian na dapat ang programa ay lubos na naikakasa sa mga lugar kung saan matindi ang pagsisiksikan ng mga estudyante sa mga public schools. Napuna din ng namumuno sa Senate Committee on Basic Education ang kawalan ng malinaw na polisiya kung san dapat ikinakasa ng husto ang  Educational Service Contracting (ESC) maging ang voucher program. Ang ESC ay nasa ilalim ng GASTPE at ito ang pagbabayad ng gobyerno sa mga matrikula ng mga estudyante mula sa public schools na kinakailangan lumipat sa private schools para maiwasan ang pagsisiksikan ng mga estudyante. Sa Metro Manila may pinakamatinding kaso ng pagsisiksikan sa junior high schools sa 72 porsiyento, kasunod sa Bangsamoro Autonomous Region of Muslim Mindanao (BARMM) sa 71%, at Northern Mindanao sa 50%. Samantala, sa Calabarzon naman ang pinakamataas na tinatawag na “aisle learners” o mga mag-aaral na hindi na nakakapag-klase sa mga silid-paaralan, sa bilang na 319,000, Metro Manila sa 265,894 at Central Visayas na may 118,443. "
1,"Umaasa si Senator Cynthia Villar na mababawasan ang paggamit ng imported pork meat ng mga negosyo sa bansa, partikular na ang mga hotel at restaurant. Ngunit aminado ang namumuno sa Senate Committee on Agriculture na dapat ay de-kalidad ang lokal na karne ng baboy para tangkilikin ng mga negosyante. Sa mensahe niya sa ginaganap na National Pig Day celebration ng  National Federation of Hog Farmers sa Quezon City, bagamat de-kalidad ang lokal na karne ng baboy dapat ay abot-kaya din ang presyo nito. Hindi aniya maitatanggi na napakahilig sa baboy ng mga Filipino patunay lamang ang ibat-ibang putahe ng karne ng baboy. Pagbabahagi niya, sa kada taon, nakakakonsumo ang bawat Filipino ng 15 kilo ng karne ng baboy, 11.6 kilo ng karne ng manok ar tatlong kilo ng karne ng baka. Binanggit niya na base sa datos mula sa Philippine Statistics Authority hanggang noong nakaraang Setyembre, ang nangungunang “pork producers sa bansa” Calabarzon, Central Luzon, Northern Mindanao, Central Visayas, Davao Region at Zamboanga Peninsula. Gayunpaman, hindi rin nakaligtas sa African Swine flu (ASF) ang Pilipinas at hanggang noong Nobyembre, ayon naman sa Bureau of Animal Industry (BAI), 11 sa 82 lalawigan sa bansa na lamang ang itinuturing na “ASF-free.”  Mula naman noong 2019, P200 bilyon na ang nawala sa industriya dahil sa lubhang nakakahawang sakit ng baboy. Kasabay nito, nanawagan si Villar sa gobyerno na tuldukan ang “agricultural smuggling” at bigyan proteksyon ang local hog producers at panawagan din niya na maisabatas na ang  Anti-Agricultural Economic Sabotage Bill. "
1,"Namayapa sa edad 60 anyos ang premyadong aktres na si Jaclyn Jose sa edad na 60. Ipinanganak noong Oktubre 21, 1963 at ang tunay na pangalan ay Mary Jane Guck. Sa pahayag ng PPL Entertainment Inc., kahapon sumakabilang buhay ang aktres at wala ng ibinahagi pang detalye hinggil sa pagkamatay ng huli. Humingi na lamang sa publiko ng dasal para sa kaluluwa ng aktres at hayaan ang pamilya Guck at Eigenmann na pribadong magdalamhati at irespeto ang kanilang kasalukuyang pinagdadaanan. Tumanggap na ng ibang ibang parangal ang aktres sa kanyang mga naging pagganap sa ilan sa kanyang pinagbidahan na pelikula at ang pinakamataas ay ang tanghalin siyang Best Actress sa 2016 Cannes Film Festival sa kanyang pagganap sa pelikulang Ma’Rosa."
1,"Hindi awtomatikong balik sa serbisyo ang pulis-Navotas na napawalang sala sa kaso ng pagpatay sa 17-anyos na si Jemboy Baltazar. Ito ang nilinaw ni PNP spokesperson, Col. Jean Fajardo sa katuwiran na tanging sa kasong kriminal lamang naabsuwelto si SSgt. Antonio Bugayong at nahaharap ito sa ilang kasong administratibo. “Ito naman administrative case na isinampa sa kanila ay for grave misconduct, serious irregularity in the performance of duty, conduct unbecoming, iba yung ebidensya iprinisent sa kanila,” ani Fajardo. Una nang iniapila ng anim na pulis ang pagkakasibak nila sa serbisyo noong Nobyembre. Paliwanag ni Fajardo may proseso para makabalik sa serbisyo ang isang nasibak na pulis na nilitis at napawalang-sala sa korte. Gayundin, maari din kontrahin ito ng pamilya ng biktima. "
1,"Nangangamba si Senator Grace Poe na magsilbing “blackeye” sa industriya ng turismo sa bansa ang mga reklamo ukol sa mga peste sa Ninoy  Aquino  International Airport (NAIA) terminals. Kayat nanawagan siya sa pamunuan ng mga airport terminals na magsagawa ng “deep cleaning” hanggang sa kasuluk-sulukan bahagi ng mga gusali. “The bed bug infestation and reported sightings of rats may be untypical incidents, but in the bigger scheme of things could scare travelers and have a dent on our tourism,” sabi ng namumuno sa Senate Committee on Public Services. Umaasa din si Poe na walang magiging aberya sa  rehabilitation project sa NAIA para mawala ang lahat ng mga peste at maging kaayaaya ang magiging karanasan ng mga pasahero. Naging viral sa social media ang nakitang malaking daga sa Departure Area ng NAIA Terminal 3. Bukod pa dito ang pangangati at pagkakapantal-pantal ng ilang pasahero dahil umano sa mga surot sa mga upuan."
1,"Hiningi ng Department of Transportation (DOTr) ang tulong ng National Bureau of Investigation (NBI) sa pag-iimbestiga sa naipuslit na dalawang Bugatti Chiron sports cars na nagkakahalaga ng P330 milyon. Nabatid na sumulat kahapon si Transportation Sec. Jaime Bautista kay NBI Dir. Medardo de Lemos para tumulong sa isinagawang imbestigasyon. Nais ni Bautista na malaman kung may sangkot silang kawani matapos maiparehistro sa Land Transportation Office (LTO) ang dalawang mamahaling sasakyan. “The LTO-National Capital Region already investigated the matter and it was discovered that documentary and procedural irregularities appear to surround the eventual registration of these luxury vehicles,”  ani Bautista. Ipinabubusisi din ni Bautista sa Office of the Assistant Secretary for Road Transport and Non-Infrastructure and Special Action and Intelligence Committee for Transportation  ang proseso sa pagpaparehistro ng “luxury vehicles.”  Isinuko ang pulang Bugatti Chiron sa Bureau of Customs noong Pebrero 9 at Pebrero 21 naman naman nang isuko na rin ang asul na Bugatti Chiron. "
1,"Nakatakdang maghain ng resolusyon si Senator Manuel “Lito” Lapid para maimbestigahan ang Senado ang naglipanang advertisements ng online gambling sa social media platforms. Diin ni Lapid delikado ang mga online gambling advertisements sa mga menor-de-edad. Aniya maaring makaapekto ito sa moralidad at ugali ng mga malululong sa online gambling kapag hindi kumilos ang gobyerno. “Kung ang kabataan ay nakakalusot sa paglalaro sa online gaming, papaano natin sila palalakihin ng maayos at may moralidad sa buhay?” tanong ng namumuno sa Senate Committee on Games and Amusement. Nangangamba din si Lapid sa posibilidad na mauwi sa paggawa ng kasalanan ang pagsusugal, tulad ng pangungupit sa kanilang mga magulang. Kadalasan din aniya ay hindi nasusubaybayan ng mga magulang ang apps sa cellphone ng kanilang mga anak. Nagpahayag din ng pangamba ang senador na maaring mapagsamantalahan ang mobile wallet services gaya ng GCash at PayMaya sa online gambling."
1,"Niyanig ng 5.9-magnitude offshore earthquake ang Surigao del Sur ngayon hapon base sa paunang ulat ng Philippine Institute of Volcanology and Seismology (Phivolcs). Naitala ang lindol ala-5:29 ng hapon at ang sentro nito ay nasa distansiyang 75 kilometro timog-silangan ng bayan ng Cagwait sa lalim na 10 kilometro. Base sa mga instrumento, ang lindol ay naramdaman na Intensity III sa Tandag City, Surigao del Sur ar Intensity II naman sa Nabunturan, Davao de Oro. Sinabi pa ng Phivolcs na tectonic ang lindol nangangahulugan na bunga ito ng paggalaw ng active fault malapit sa naturang lugar. Walang inaasahan na aftershocks, ayon pa sa Phivolcs."
1,"Nagkaisa ang  ibat-ibang koalisyon ng transport groups at tricycle operators and drivers associations (TODA) sa pag-apila kina Pangulong Ferdinand “Bongbong” Marcos Jr., at House Speaker Martin Romualdez na huwag munang hayaan ang karagdagang motorcycle taxis. Kasabay nito ang  panawagan ng National Public Transport Coalition, National Confederation of Tricycle Operators and Drivers Association of the Phils. at iba pang grupo sa Land Transportation Franchising and Regulatory Board (LTFRB) na huwag munang tumanggap ng aplikasyon para sa motorcycle taxis. Binubuo ang mga grupo ng mga operator at driver ng tricycle, jeepney, UV Express, taxi at maging pedicab. Katuwiran nila lubha ng apektado ang kanilang kabuhayan dahil sa pagsulpot ng motorcycle taxis. Anila hindi pa kasama sa isyu ang mga colorum na habal-habal na nakaka-agaw pa ng kanilang mga pasahero na tila hindi mapigilan ng mga kinauukulang ahensiya ang operasyon. Sinabi ni  Ariel Lim, pangulo ng NACTODAP, tapusin muna dapat ang pilot study sa mga motorcycle taxi lalo pa at ito ay nasa Kongreso na. Panawagan lang din nila na pag-aralan ang mga lalabas na datos sa pilot study at isama sa pag-uusap ang mga apektado sa sektor ng pampublikong transportasyon. Puna lang din nila, higit limang taon na ang lumipas nang simulan ang pag-aaral ngunit hanggang ngayon ay hindi pa ito natatapos at wala pang nagawang batas para sa operasyon ng motorcycle taxis."
1,"Sa paggunita ng Women’s Month ngayon buwan ng Marson, tiniyak ni House Deputy Minority Leader Bernadette Herrera na patuloy niyang isusulong ang karapatan ng mga kababaihan. “As we embark on Women’s Month, let us renew our collective commitment to the pursuit of gender equality and the empowerment of women. Together, let us endeavor to cultivate a society where every woman and girl can thrive and contribute meaningfully to the advancement and prosperity of our nation,” pahayag ng kinatawan sa Kamara ng Bagong Henerasyon Party-list. Noong 1988 sinimulan ang paggunita sa bansa ng Women’s Month tuwing buwan ng Marso at ayon kay Herrera naging daan ito para bigyang pagkilala ang natatanging kontribusyon ng mga Filipina sa lipunan. Ayon sa mambabatas napakahalaga ng buwan dahil nagkakaroon ng oportunidad na maisulong ang mga karapatan ng mga kababaihan. “It is a time to reflect on the progress achieved in promoting women’s empowerment and to address the challenges that still persist,” she stressed. Herrera strongly believes that “empowering women is not just a matter of fairness, but also a key driver of social and economic development,” dagdag pa ni Herrera. Si Herrera ang pangunahing may-akda at nagsulong ng 105-Day Expanded Maternitu Leave Act at naging aktibo din siya sa mga diskusyon na nagbabawal ng “child marriage” sa bansa. “Let us seize this opportunity to reflect on the achievements and challenges faced by women, and let us work together to build a more inclusive and equitable society,” sabi pa nito. "
1,"Sinabi ng  Department of Education (DepEd) na may mga reklamo na ukol sa mga kawani ng eskuwelahan na nagbebenta ng booklets o workbooks kasabay ng pagkasa ng “Catch-Up Fridays.”  Sa inilabas na pahayag ng kagawaran, sinabi na walang dagdag gastos o walang gagastusin ang mga magulang at mag-aaral sa pagsasagawa ng “Catch-Up Fridays” sa mga paaralan. Pinaalahanan ang mga magulang at mag-aaral na huwag magpabiktima sa pagbebenta sa kanilang mga libro. Nabatid na iniimbestigahan na ng DepEd ang mga reklamo at nagbabala na ang mga mapapatunayang nagkasala ay papatawan ng mga administratibong reklamo. Hinikayat din ng kagawaran ang publiko na isumbong sa tanggapan mismo ni Vice President at Education Sec. Sara Duterte ang mga katulad na modus. "
1,"Tinanggalan ng lisensiya ng Korte Suprema ang isang abogado sa Bureau of Customs (BOC) dahil sa panloloko sa isang kaibigan gamit ang kanyang posisyon. Nabatid na 24 taon na ang nakakalipas na ialok ni Jorge Monroy sa kanyang kaibigan na si Julieta Co ang isang Toyota Land Cruiser sa halagang P1.4 milyon. Ang sports utility vehicle (SUV), ayon kay Monroy, ay kinumpiska ng kawanihan at aniya bilang Director III sa BOC – Financial Services, awtorisado siya na magbenta ng mga kumpiskadong sasakyan. Nagbigay ng paunang P150,000 si Co at kinabukasan ay binayaran na niya ang balanse na P1.250 milyon at dito na nagsimula ang pagbibigay sa kanya ng mga dahilan ni Monroy. Makalipas ang ilang araw, pinagsabihan ni Monroy si Co na hindi na mailalabas ang sasakyan dahil may tumangay ng kanyang pera at isosoli na lamang niya ito. Ngunit nabigo si Monroy na isoli ang pera kayat inireklamo na siya ng kaibigan at hiniling na matanggalan ng lisensiya sa pagiging abogado. Sa pahayag ng Korte Suprema, sinabi na inalisan ng lisensiya si Monroy dahil sa paglabag sa Code of Professional Responsibility and Accountability (CPRA) at pinagmumulta din siya ng P20,000. Nabatid na hindi din nagbigay ng kanyang paliwanag si Monroy sa Integrated Bar of the Philippines – Committee on Bar Discipline ukol sa reklamo sa kanya at nabigo din siya na dumalo sa conferences kaugnay sa disbarment case na inihain laban sa kanya. "
1,"Pumayag ang mga alkalde ng Metro Manila na suspindihin muna ang amusement tax sa pagpapalabas ng mga pelikulang Filipino sa mga sinehan. Sinabi ni Metro Manila Development Authority (MMDA) chairman Don Artes na base sa resolusyon na inaprubahan ng Metro Manila Council (MMC), tatlong taon na hindi sisingil ng amusement tax ang mga lokal na pamahalaan. Ito aniya ay para mapagaan ang gastusin ng film producers at kasabay nito ang pagtangkilik muli sa mga sinehan. "
1,"Maaring tumaas muli ang inflation noong nakaraang buwan dahil sa pagtaas ng presyo ng mga pagkain, ayon sa Bangko Sentral ng Pilipinas (BSP). Maaring nasa pagitan ng 2.8 hanggang 3.6 percent ang February inflation dahil sa pagtaas ng presyo ng bigas, karne at isda. Dagdag pa ng BSP, maaring makapag-ambag din ang mataas na presyo ng kuryente at mga produktong-petrolyo. Base sa mga datos mula sa Philippine Statistics Authority (PSA), ang presyo ng mga karne ay tumaas ng 0.7 porsiyento, samantalang ang mga isda naman ay nagtala ng 1.2 porsiyentong pagtaas sa presyo. Noong Enero, nakapagtala ng 2.8% inflation mula sa 3.9% noong Disyembre. "
1,"Ibinahagi ni Senate Deputy Majority Leader JV Ejercito na naidulog niya kay Pangulong Ferdinand “Bongbong” Marcos Jr., ang isyu  ukol sa pagtaas ng limang porsiyento sa kontribusyon sa Philhealth. Ayon kay Ejerito nagkaroon ng pagkakataon na maka-usap niya ang Punong Ehekutibo ukol sa suspensiyon ng umento sa kontribusyon sa katuwiran na may isinusulong na pag-amyenda sa Universal Health Care Law. Dagdag pa ng senador, nabanggit niya kay Marcos na ang dagdag sa kontribusyon ay base sa mga datos bago ang pagtama ng Covid 19 pandemic kung kailan ay lubhang iba ang sitwasyon. Nakiusap aniya siya kay Marcos na suspindihin muna ang premium rate hike habang hinihintay ang magiging pag-amyenda sa UHC Law, kung saan nakapaloob ang pagtaas ng kontribusyon sa Philhealth. Ito naman sabi pa ni Ejercito ay para magpatuloy ang pagkakataon na makabangon o makabawi ang maraming Filipino sa naging epekto ng pandemya. Sabi pa nito na kahit suspindihin ang umento ay magtuloy-tuloy naman ang pagtaas ng health at medical packages ng Philhealth. Umaasa naman si Ejercito na magkakasundo ang Senado at Kamara sa panukalang pag-amyenda sa UHC Law. "
1,"Labis-labis ang pasasalamat ni Pangulong Ferdinand “Bongbong” Marcos Jr., sa Australia dahil sa patuloy na pagsuporta sa Pilipinas sa isyu ng pag-aangkin ng bahagi ng South China Sea. Sa kanyang talumpati sa Parliament of Australia sa Canberra, ipinagdiinan ni Marcos ang kahalagahan na bantayan at protektahan ang teritoryo ng Pilipinas sa naturang rehiyon. Ipinahayag din ni Marcos ang kanyang paghanga sa Australia sa pagsusulong at pagdepensa sa  United Nations Convention on the Law of the Sea (UNCLOS). “We draw strength from the consistent and unequivocal support of Australia and the international community for the lawful exercise of our rights, which have been settled under international law. And so, on behalf of the Filipino people, I thank you, Australia, for standing with the Republic of the Philippines,” sabi ng Punong Ehekutibo. Inihayag din ni Marcos na hinding-hindi isusuko ng Pilipinas ang kinikilalang teritoryo sa naturang rehiyon sa kabila ng napakalaking hamon na nagmumula sa China. "
1,"Nais ni San Juan City Mayor Francis Zamora na makaharap ang dalawa niyang kalungsod na inireklamo ang kulang na tulong-pinansiyal mula sa Tulong Panghanapbuhay sa Ating Disadvantaged/Displaced Workers. Inimbitahan ni Zamora ang nagreklamo kay Sen. Raffy Tulfo na magtungo sa kanyang opisina para personal na maidulog sa kanya ang reklamo. Ayon pa kay Zamora titiyakin niya na makakaharap nila ang mga kinatawan ng Department of Labor and Employment (DOLE), Department of Social Welfare and Development (DSWD), pambansang pulisya o National Bureau of Investigation (NBI) para mapalagay aniya ang loob ng nagreklamo. Pagtitiyak pa ng alkalde na agad na aaksiyonan ang reklamo ng kanyang kalungsod. Ito rin ang pagtitiyak niya sa isa pang nagreklamo sabay diin na hindi niya kukunsintihin ang mga maling gawain. “Narinig ko din po na nabanggit ang tanggapan ng Mayor ng San Juan sa usapin na ito. Nakakalungkot na madali para sa ilan na magbintang ng walang patunay o basehan maliban sa sabi-sabi o hearsay,” ani Zamora. Dagdag pa nito: Malinis po ang aking konsensiya at lalong bukas ang aking tanggapan na sagutin ang anumang isyu na ibinabato sa akin sa ngalan ng tunay na paglilingkod o ng dahil lamang sa politika.” "
1,"Kinumpirma ng Philippine Charity Sweepstakes Office (PCSO) na nagkaroon ng “minor glitch” sa 3-Digit game 2 PM draw noong nakaraang Martes, Pebrero 27. Sinabi ng PCSO na nabigo na makuha ng draw machine ang isa sa tatlong bola. Ayon kay PCSO Chairman Mel Robles agad naman ikinasa ng kanilang technical team at gumamit ng “standby machine” alinsunod sa ISO 9001-2018 procedure. Aniya hindi ito ang unang beses na nagkaroon ng katulad na insidente dahil ma nangyari ng una at isa sa kanilang draws noong 2008. Dagdag pa ni Robles na nangyayari din ito sa ibang bansa kasama na sa Amerika na pumapalpak ang kanilang lottery machines  “For this thing to happen is very remote. But we are prepared and we assure the public that our commitment to a transparent, fair and authentic lottery games will never waver, and is as strong as ever,” diin nito. May katapat na P4,500 premyo sa bawat winning ticket sa 3-Digit game. "
1,"Tiniyak ng Commission on Elections (Comelec) na handa itong magkasa ng Charter-change (Cha-cha) sa susunod na taon. Sinabi ni Chairman George Garcia na magagawa nila ito isabay man o hindi sa 2025 midterm elections. “Kami po naman kung anong ipag-uutos talaga. Yun ang katotohanan. Kung anong sabihin ng Kongreso at mapagkasunduan ng Senate at House na dapat isabay handang handa po ang Comelec. Yun po, walang gastos na dagdag yun. Sapagkat pahahabain lang ng konti yung balota,” aniya. Ngunit aniya maganda din na mapag-aralan pa ang pagsasagawa ng plebisito sa katuwiran naman niya na makakabuti na mapag-aralan ng husto ng mga botante ang isyu sa pag-amyenda sa Saligang Batas. Sabi pa ni Garcia na hindi ordinaryong batas ang pinag-uusapan kundi ang Saligang Batas ng bansa. "
1,"Pinagtibay ng Pilipinas at Australia ang “strategic partnerships” sa maritime and technology cooperation at cyber and critical technology gayundin sacompetition laws. Ang pagpirma sa tatlong memoranda of understanding (MOU) ay sinasaksihan nina Pangulong Marcos Jr., at  President Marcos at Australian Prime Minister Anthony Albanese sa Canberra ngayon araw. Sa kasunduan ukol sa marine cooperation, paiigtingin ng dalawang bansa ang pagpapabuti ng rehiyon, kabilang ang  civil maritime security, marine environment protection, maritime domain awareness, at rrespeto sa pandaigdigang batas. Nagkasundo ang dalawang lider na ipagpatuloy ang “maritime cooperative activities” bilang  “regional partners” para sa kapayapaan at kaayusan sa rehiyon sa pamamagitan na rin ng “defense and security cooperation.”  “We look forward to amplifying our joint activities and the capacity-building efforts in this regard,” sabi ni Marcos. "
1,"Ibinunyag ni Senator Imee Marcos na may “paid advertisements” laban sa kanya sa social media platforms. Sinabi niya na may katiyakan na ang mga nasa likod ng “paid socmed ads” ay ang mga natatakot mawalan ng mahigit P26 bilyon para sa Ayuda para sa  Kapos ang Kita Program o AKAP. Pagdidiin niya, ang pondo sa AKAP ay isiningit lamang sa Kamara sa 2024 national budget. Sabi pa ni Marcos wala itong pinagkaiba sa “paid advertisements” ukol sa pagsusulong ng people’s initiative o PI para amyendahan ang 1987 Constitution. Apila na lamang din ng senadora na huwag na siyang pag-aksayahan pa ng panahon at pera at aniya makakabuti kung ang ibinabayad para sa “advertisements” ay itulong na lamang sa mga mahihirap. Sa naglabasan na advertisements, sinabi na hindi na dapat kuwestiyonin ni Marcos ang ang nilalaman ng pambansang pondo ngayon taon dahil kabilang siya sa mga pumirma. "
1,"Makalipas ang apat na buwan, binuksan at pinasinayaan na ang bagong parke sa loob ng Maximum Security Compound ng National Bilibid Prison (NBP) sa Muntinlupa City. Pinangunahan ni Bureau of Corrections (BuCor) Dir. Gen. Gregorio Pio Catapang pagpapasinaya sa parke, kung saan aniya ay maaring makapiling ng mga persons deprived of liberty (PDLs) ang bumibisita nilang mga mahal sa buhay. Itinayo ang parke sa lugar na unang pinaghinalaan na “mass grave” at tampok dito ang mga gazebo at playground para sa mga bata. Nabatid na mula sa “recycled materials” ang ginamit sa pagpapatayo ng parke at may ilang indibiduwal din ang nagbigay ng mga donasyon. “Overall ‘yan ay part ng reformation nila (PDLs). Mas mabilis silang magbabagong buhay at makakalaya kapag makita nila pamilya nila,” ani Catapang. Mismong si Catapang na rin ang nagpaalala sa naging kaso ng tumakas na bilanggo na si Michael Cataroja noong  nakaraang taon. “Naalala n’yo ‘yung septic tank? Ito ‘yung septic tank kung saan tayo nag-search kay Cataroja,” sabi pa ni Catapang. Magugunita na inakala na patay na si Cataroja at sa naturang poso-negro siya unang hinanap at nagkaroon ng pag-alala na ito ay “mass grave” ng mga napapatay na bilanggo. "
1,"Itinalaga ang abogadong si Rogelio Quevedo bilang bagong commissioner ng Presidential Commission on Good Government (PCGG),  Ang pagtatalaga kay Quevedo ay inanunsiyo sa Facebook page ng Presidential Communications Office. (PCO). Bago sa kanyang bagong posisyon, nagsilbi si Quevedo na  government corporate counsel para mabantayan ang mga legal na interes sa government-owned or -controlled corporations (GOCCs). Nasa ilalim ng pangangasiwa ng Department of Justice’s (DOJ) ang PCGG, na itinuturing na anti-corruption agency. Mandato nito na imbestigahan ang mga kaso ng katiwalian at korapsyon ng mga pampublikong opisyal. "
1,"Tiniyak ni Pangulong Ferdinand “Bongbong” Marcos Jr., na hindi isusuko ang anumang bahagi ng teritoryo ng Pilipinas sa kahit anong bansa. “I shall never tire of repeating the declaration that I made from the first day that I took office: I will not allow any attempt by any foreign power to take even one square inch of our sovereign territory,” sabi ni Marcos sa kanyang talumpati sa Parliament of Australia ngayon araw. Naging bahagi ng kanyang talumpati na ang Pilipinas ay nasa “frontline” sa lahat ng hakbangin na gagambala sa kapayapaan, katatagan at pag-unlad sa rehiyon. “Then as now, we remain firm in defending our sovereignty, our sovereign rights, our jurisdiction. The challenges that we face may be formidable, but equally formidable is our resolve. We will not yield,” ang matigas na pahayag ng Punong Ehekutibo. Napakahalaga aniya na mabigyang proteksyon ang South China Sea kayat nanawagan siya sa Australia na aktibong makilahok sa pagharap sa lahat ng mga hamon sa rehiyon. "
1,"Nakipagkasundo ang National Grid Corporation of the Philippines (NGCP) sa  Department of Information and Communications Technology (DICT) para mapalakas ang National Fiber Backbone (NFB) project ng administrasyong-Marcos Jr. Pumirma sina NGCP President at CEO Anthony Almeda,at DICT Sec. Ivan John Uy sa lease agreement para sa mga imprastraktura, kabilang private telecom network infrastructure at substationsa ng ng power grid operator. “We are pleased to stand as a key contributor to the National Fiber Backbone Project of DICT, a transformative initiative that aims to yield tangible benefits for the Filipino people,” ani Almeda. Dagdag pa niya: “Together with DICT and the government under the leadership of President Ferdinand Marcos Jr., we work tirelessly to ensure the successful implementation of the NFB project, bringing us one step closer to realizing our shared vision of a digitally inclusive Philippines.”  Ang NFB ay katulad ng mga layon ng National Broadband Plan ng DICT para mapabilis at mapalakas ang paggamit ng fiber optic cable at wireless technology, na magiging daan naman ng mabilis na internet speeds at accessibility sa buong bansa. At para maisakatuparan ito kailangan na mailatag ang fiber optic cables in 23 strategic sites sa ibat-ibang bahagi ng Luzon, na magpapalakas naman sa information at communications technology sa bansa. “The signing of the Specific Site Lease Agreement will lead us closer to providing lighting-fast broadband connectivity to Filipinos,” sabi naman ni  Uy. Kasabay nito ang kanyang labis na pasasalamat sa NGCP. “I’d like to express my sincerest gratitude to the National Grid Corporation of the Philippines for your proactive response to the President’s vision of the “Bagong Pilipinas”, where every Filipino has access to boundless opportunities and benefits from robust and inclusive digital infrastructure,” dagdag pa ng kalihim. Sa Phase 1 ng proyekto, gagamitin ang “dark fiber” ng NGCP mula Laoag, Ilocos Norte, hanggang Quezon City, utilizing NGCP’s dark fiber. Nagsimula na ang DICT sa  pagkakabit at pagpapatayo ng mga pasilidad para sa kanilang Telecom Shelters sa substations ng NGCP para sa kanilang Optical Transport Networking (OTN) equipment. "
1,"Ipinarating ng mga gurpo ng mga negosyante sa bansa sa Kamara ang kanilang mga agam-agam ukol sa P100 taas-suweld. Sa sulat ng ECOP sa House Committee on Labor and Employmentkamakailan, inihayag ng Employers Confederation of the Philippines (Ecop), Alliance of Workers in the Informal Economy/Sector (ALLWIES), Philippine Chamber of Commerce and Industry (PCCI) at ng  Philippine Exporters Confederation, Inc. (Philexport) ang kanilang pagkabahala sa ibibigay na umento. Anila posible na humantong sa pang-aabuso sa mga manggagawa, kakulangan ng seguridad sa trabaho at informal employment arrangement ang isinusulong na taas-sahod sa mga manggagawa sa pribadong sektor. Nabanggit din sa sulat na hindi sakop ng umento ang mga kawani ng gobyerno at ang mga nasa “informal sector” ngunit mararamdaman ng mga ito ang epekto ng hinihinging dagdag-suweldo. Sinabi na 80 porsiyento ng mga nagta-trabaho sa bansa ay nasa “informal sector.”  Lumusot na sa Senado ang panukalang magbibigay ng P100 umento sa mga manggagawa, samantalang ang panukalang dagdag P350 ay tinatalakay pa sa Kamara. "
1,"Nagbabala ang Task Force El Niño na posibleng dalawa lamang sa 80 lalawigan sa bansa ang hindi lubhang maapektuhan ang epekto ng El Niño. Hanggang noong nakaraang araw ng Linggo, Pebrero 25, umakyat na sa 51 mula sa 41 ang bilang ng mga lalawigan na apektado na ng El Niño. “Tataas pa iyan to 73 and then aabot ng 80 bago bumaba ulit sa 50 plus. So, sinabi natin na ang  effects ng strong and mature El Niño ay magpe-persist  until May to June, so tingnan natin kung ano po ‘yung puwede pang gawin,” sabi ni  Communications Asec. Joey Villarama. Si Villarama ang nagsisilbing tagapagsalita ng Task Force El Niño. “Pero sa ngayon po ay sapat po ang paghahanda ng mga ahensiya upang ma-avert at maabatan po iyong posibleng magiging epekto sa water resources, sa food supply, pati na rin po sa enerhiya at saka sa kalusugan,” dagdag ng opisyal. Dalawamput apat na lalawigan at ang Metro Manila ay maaring makaranas ng tagtuyot hanggang sa katapusan ng Marso. Ito ang mga lalawigan ng Abra, Apayo, Aurora, Bataan, Benguet, Cagayan, Cavite, Ifugao, Ilocos Norte, Ilocos Sur, Isabela, Kalinga, La Union, Mountain Province, Negros Occidental, Negros Oriental, Nueva Ecija, Nueva Vizcaya, Occidental Mindoro, Palawan, Pangasinan, Quirino, Rizal, at Zambales. Nabanggiy din ng opisyal na umaabot na sa halos 6,600 ektarya ng taniman ang napinsala na ng El Niño. "
1,"Hindi inaasahan ng 44 porsiyento ng mga Filipino na may magbabaga sa lagay ng ekonomiya ng bansa ngayon 2024. Base sa resulta ng Social Weather Stations (SWS) survey, 40 porsiyento ang naniniwala na may positibong mangyayari sa ekonomiya, 10 ang nagsabi na lalala pa ito at may limang porsiyento na hindi nagbigay ng sagot. Ayon sa SWS, +30 ang positibo sa ekoniomiya  at ito ay “very high.”  “It has been at very high levels since March 2023, following a decline from the excellent levels from December 2021 to December 2022,” base sa ulat ng SWS. Nabatid na may 1,200 respondents sa  Fourth Quarter 2023 SWS Survey. "
1,"Hinimok ni Pangulong Ferdinand “Bongbong” Marcos Jr., na harapin ang mga alegasyon sa kanya. Nakatanggap na ng subpoena mula sa Senado si Quiboloy para personal na sagutin sa Committee on Women ang mga reklamo laban sa kanya ng ibat-ibang uri ng pang-aabuso. “I would just advise him that just kung mayroon naman siyang sasabihin,  if— he has an opportunity in the hearings both in the House and in the Senate to say his side of the story. Kaya po sinasabi niya, hindi totoo lahat ‘yan, hindi totoo, walang nangyaring ganiyan, ‘di sabihin niya,” sabi ni Marcos bago ang kanyang biyahe patungo sa Australia. Dagdag payo pa ng Punong Ehekutibo sa nagtatag ng Kingdom of Jesus Christ (KOJC) na samantalahin ang pagkakataon na ibinigay ng Senado at Kamara para depensahan ang sarili at makapagpaliwanag. “Kung makapunta siya, sagutin niya lahat ng tanong, ‘di tapos na. That’s why my advice for him is to just face the questioning in the House and in the Senate. Marinig natin ang kaniyang side para malaman natin kung ano ba talagang nangyayari dito,” dagdag pa ni Marcos. "
1,"Nadiskubre ng mga ahente ng Bureau of Customs ang 63 kilos ng pinatuyong marijuana sa ilang balikbayan boxes mula sa Thailand. Nagkakahalaga ng P76 milyon ang mga droga na idineklarang mga personal na gamit. Isinagawa ng mga ahente ng Customs Intelligence and Investigation Service (BOC-CIIS) ang inspeksyon base sa impormasyon mula sa  CIIS-Manila International Container Port. “Based on the information we received, the alert order was issued against this shipment because of the suspected presence of illegal drugs. We found around 12 kilos of marijuana per balikbayan box during the inspection,” ani BOC-CIIS Director Verne Enciso. Nabatid na ang balikbayan boxes ay para sa isang residente ng Dasmariñas City sa Cavite. Iniimbestigahan pa ang pagpupuslit ng mga droga para sa pagsasampa ng mga kinauukulang kaso. "
1,"Dahil may sapat ng bilang ng kinakailangang pirma para sa final committee report, hihihintay na lamang na matalakay sa plenaryo ng Senado ang medical marijuana use bill. Nabatid na 13 senador na ang pumirma sa final committee report ng Committee on Health ukol sa Senate Bill 2537 o ang Cannabis Medicalization Act, na iniakda at isinusulong ni Sen. Robinhood Padilla. Nakasaad sa panukalang-batas ang paggamit sa medical marijuana para sa mga pasyente na nakakaranas ng labis-labis na sakit o panghihina. Kabilang sa sinasabing “medicalization” ang pagpayag sa mga pribadong indibiduwal o kompaniya na bumili, mag-ingat hanggang sa pagtatanim at paggamit ng cannabis bilang gamot o kung gagamitin sa pagsasaliksik. Nasa panukala ang mga limitasyon o paghihigpit sa pagtatanim, paggamit at pagbebenta ng “medical marijuana.”  Dapat ay may permiso mula sa mga kinauukulang ahensiya ang papayagan na magtanim, magbenta at magsasagawa ng pagsasaliksik. Samantala, ang mga papayagan naman na gumamit nito ay kailangan rehistrado sa itatatag na Philippine Medical Cannabis Authority, na nasa ilalim naman ng Department of Health (DOH). "
1,"Itutuloy ng mag-asawang Jessi at Roda Baltazar ang laban para makamit ang tunay na hustisya para sa kanilang napatay na anak na si Jemboy. Iniharap sa mga mamamahayag ni Sen. Risa Hontiveros ang mag-asawang Baltazar isang araw matapos hatulad ang anim na pulis-Navotas na nilitis dahil sa pagkakapatay kay Jemboy noong nakaraang taon. Hindi napigilan ng mag-asawa na maiyak dahil sa kanilang palagay ay hindi pumabor at hindi naganap ang hustisya para sa kanila. “Parang pinatay po nila uli anak ko sa naging desisyon. Sobrang sakit ganun lang magiging desisyon. Apat na buwan lang makukulong ganun lang po pala talaga buhay ng tao,” ang tangis ng ina ni Jemboy. “Masakit po ganun-ganun lang hatol sa kanila. Hindi katanggap-tanggap yun sa amin na pamilya,” sabi naman ni Mang Jessie. Ayon kay Hontiveros gagawin nila ang lahat at ikinalugod na nito ang pahayag ng Department of Justice (DOJ) ang kikilos din para sa ganap na hustisya sa pagkakapatay kay Jemboy. Sa anim na pulis na kinasuhan, isa lamang ang napatunayan na “guilty” at nahatulan na makulong ng apat hanggang anim na taon, samantalang apat sa mga pulis ang nakalaya dahil sa kasong illegal discharge of firearm at may isa na napawalang sala dahil sa kakulangan ng konkretong ebidensiya at testimoniya. "
1,"Pinuna ni Senate President Juan Miguel Zubiri ang kakulangan ng mga pasilidad pangkalusugan at health professionals sa mga lugar sa bansa na dinadayo ng mga turista. Sa inihain niyang Senate Resolution No. 937, binanggit ni Zubiri na maging sa mga sikat na tourist spots gaya ng Boracay, Palawan at Siargao ay kapos ang medical facilities at medical personnel para sana sa kalusugan at kaligtasan hindi lamang ng mga turista maging ng mga manggagawa at lokal na residente. Binanggit ni Zubiri sa resolusyon ang pagkamatay ng isang 25-anyos na turista dahil hindi agad nagamot nang makatapak ng sea urchin. Aniya ang ganitong pangyayari ang nagiging dahilan ng mga turista na magdalawang-isip na bumisita sa bansa. Ayon kay Zubiri sa pagsusulong sa industriya ng turismo dapat ay may kasabay ng pagpapalawig ng pagbibigay ng de-kalidad na serbisyong medikal. "
1,"Inatasan ni Pangulong Ferdinand “Bongbong” Marcos Jr. ang  Department of Human Settlements and Urban Development (DHSUD) na paigtingin ang mga programang pabahay. Ibinahagi ni Marcos na noong nakaraang taon maganda ang kita ng Home Development Mutual Fund o ang Pag-IBIG Fund. Nabatid na nakapagtala ang Pag-IBIG ng kabuuang P925.61 bilyon halaga ng ari-arian, P72.21 bilyon na gross income at P49.79 bilyon na net income. Nangangahulugan na maaring maglaan ang ahensiya ng P48.76 bilyon na dibidendo para sa kanlang mga miyembro. “The challenge before us today, including those in the Pag-IBIG, the housing sector, and the local government units, is to translate these statistics into actual homes that people can live in,” ani Marcos. "
1,"Magpapakalat at palalakasin ng Land Transportation Office (LTO) ang presensiya ng kanilang traffic enforcers sa mga lansangan kasunod ng panawagan ni Pangulong Ferdinand “Bongbong” Marcos Jr., na disiplina sa mga motorista. Ayon kay LTO Chief Vigor Mendoza II, mahigpit na ipapatupad ng kanilang enforcers ang mga batas ukol sa mga binanggit ni Marcos, tulad ng tamang sakayan at babaan ng mga pasahero, sa paggamit ng bicycle lanes at iba pang mga batas-trapiko. “Patuloy tayong makikipag-ugnayan sa ating mga LGUs, MMD,  at sa Philippine National Police (PNP) upang tiyakin ang disiplina sa daan dahil ito naman ay para sa kaligtasan ng lahat,” ani Mendoza. Nanawagan din siya sa mga namumuno sa ibat-ibang transport groups na paalahanan ang kanilang mga miyembro na sumunod sa mga batas-trapiko. “Hindi puwede na ang mga pasahero ang masusunod kung saan sila bababa at sasakay. Bilang mga tsuper, makakatulong din tayo sa panawagan ng ating Pangulo na magkaroon ng disiplina ang lahat ng road users,” dagdag pa ni Mendoza. Unang nanawagan si Marcos ng disiplina sa kalsada para sa kaligtasan ng lahat alinsunod sa “Bagong Pilipinas.”"
1,"Ibinunyag ni Senate Deputy Majority Leader JV Ejercito na may mga pulitiko na niloloko ang kanilang mamamayan sa pamamagitan ng mga programa ng gobyerno, tulad ng Tulong Panghanapbuhay sa Ating Disadvantaged/Displaced Workers o TUPAD ng Department of Labor and Employment (DOLE). Sa kanyang privilege speech, tinawag itong “ayuda scams” ni Ejercito. Sinabi ng senador na sa halip na mapunta sa mga benepisaryo, ginagamit ito sa pansariling interes ng ilang pulitiko at ang kanilang mga kaalyado ang nakikinabang sa halip na ang mga nangangailangan nilang kababayan. Aniya ang mga programa ay dapat na pansamantala lamang at ang dapat pagtuunan ng pansin ang ang pagkakaroon ng pangmatagalan na ikabubuhay ng mga benipesaryo. At sa pambihirang pagkakataon, ay nagkaroon ng interpelasyon sina Ejercito at ang nakakatandang kapatid na si Sen. Jinggoy Estrada. Hiniling ni Estrada na dapat ay ipatawag ang lahat ng mga konsehal at punong barangay sa San Juan City para bigyang-linaw ang mga sinasabing iregularidad sa pamamahagi ng mga tulong pinansiyal. Pinayuhan naman ni Senate Minority Leader Aquilino “Koko” Pimentel III si Ejercito na mangalap ng mga konkretong ebidensiya para makapagsimula ng pagdinig sa Senado ukol sa sinasabing anomalya. Ani Pimentel sa isasagawang pagdinig ay malalaman kung may pangangailangan na baguhin ang mga mekanismo ng ilang social protection programs. "
1,"Gumawa ng kasaysayan sa Senado si dating United Nations (UN) Secretary-General Ban Ki-moon  dahil siya ang kauna-unahang foreign dignitary na pinayagan na magbigay ng talumpati sa sesyon. Bago ito, pinarangalan ng mga senador si Ban sa pamamagitan ng Senate Resolution No. 929, na pagkilala sa kanyang mga nagawa sa buong mundo bilang ika-walong namuno sa UN. Sa kanyang talumpati, binanggit ni Ban ang pagtataguyod ng peace and security, human rights at mga bagay na lubos na pinahahalagahan ng UN. Kinilala at nagpasalamat din ito sa mga naging sakripisyo ng mga sundalong Filipino sa Battle of Yultong sa kasagsagan ng Korean war. Ipinaalala lamang din niya na halos hindi na gumalaw para maabot ang 17 Sustainable Development Goals hanggang 2030. “Our climate action on the road to net zero emissions by 2050 lacks the requisite urgency to meet the moment. This is why there has never been a more vital time in history to come together in cooperation, partnership and solidarity to redouble our efforts to achieve the SDGs and implement the Paris Climate Agreement,” aniya. Samantala, nagbigay ng kanya-kanyang mensahe ng papuri sina Senate President Pro Tempore Loren Legarda, Senate Majority Leader Joel Villanueva, Sens. Pia Cayetano, Risa Hontiveros at Robinhood Padilla. "
1,"Sa unang 12 araw ng voter’s registration, umabot na sa 643, 987 ang nagsumite ng kanilang voter’s application, ayon sa Commission on Elections (Comelec) . Ang bilang, ayon sa Comelec, ay mula noong Pebrero 12 hanggang noong nakaraang Sabado, Pebrero 24. Sa kabuuang bilang, 335,831 ay babae samantalang 308,156 naman ang lalaki. Pinakamaraming naipon na aplikasyon sa Calabarzon sa bilang na 115,167, na sinundan ng Metro Manila na may 95,557. Pumangatlo ang Central Luzon sa 68,676; Central Visayas na nakapagtala ng 51,199 at Davao Region na may 36,937 aplikasyon. Pinakamababa naman sa Cordillera Administrative Region na mayroon lamang 7,598 aplikasyon. May 694 naman na aplikasyon sa punong-tanggapan ng Comelec sa Intramuros, Maynila alinsunod sa Register Anywhere Program (RAP). May target na tatlong milyong magpaparehistro ang Comelec hanggang Setyembre 30. "
1,"Nasentensiyahan na ang pulis na itinuturong nakapatay sa 17-anyos na si Jemboy Salazar sa Navotas City noong nakaraang taon. Ngunit ang iginawad sa sentensiya kay PSSg Gerry Maliban ay hindi sa kasong murder kundi sa homicide lamang. Sa 44-pahinang desisyon ni Regional Trial Court (RTC) Pedro Abu Jr., ginawaran ng apat na taon hanggang anim na taon na pagkakakulong si Maliban. Inatasan din siya na bayaran ang mga naulila ng binatilyo na P100,000 bilang danyos. Nasentensiyahan naman ng apat na buwan na pagkakakulong dahil sa illegal discharge of firearms ang mga kapwa pulis ni Malibana na sina PEMS Roberto  Balais Jr., PSSg Nikko Pines  Esquillon, PCpl Edward Jade  Blanco, at Pat. Benedict Mangada. Napawalang sala naman si PSSg Antonio B. Bugayong Jr., dahil sa kabiguan ng testigo na kilalanin siya na may kinalaman sa pagkakabaril kay Salazar noong Agosto 2, 2023 habang naglilinis ng bangka kasama ang isang kaibigan. Naituro si Salazar sa mga pulis na may hinahabol na suspek sa pagnanakaw. "
1,"Higit 4.4 milyong pamilyang Filipino ang benepisaryo sa Pantawid Pamilyang Pilipino Program (4Ps) ngayon taon. Sinabi ito ni Budget Sec. Amenah Pangandaman at aniya P106.3 bilyon ang inilaan sa naturang programa. “This significant funding will greatly benefit millions of our kababayans  who are in dire need. As directed by President Ferdinand R. Marcos, Jr., we will ensure that 4Ps under the Bagong Pilipinas will be provided with needed funding support as this program serves as a lifeline that bridges dreams to reality for many Filipinos,” ani Pangandaman. Ang subsidiya para sa kalusugan sa naturang programa ay P750 kada buwan at P600 naman para sa bigas. Samantalang ang subsidiya sa edukasyon ay P300 hanggang P700 kada buwan para sa higit pitong milyong estudyante. Ang 4Ps ay alinsunod sa Republic Act No. 11310 at ito ay ipinatutupad ng Department of Social Welfare and Development (DSWD). "
1,"Ikinababahala ng EcoWaste Coalition ang pagbebenta ng mga injectable skin-lightening products sa online shopping sites. Sinabi ni EcoWaste Coalition’s national coordinator Aileen Lucero lubhang nakakadismaya ang bentahan ng illegal gluta-IV drips maging ng mga  contraband cosmetics. “We question the unchecked sale of clearly unapproved gluta-IV drips that flood online shopping sites as if these products have undergone assessment for quality and safety,” sabi ni Lucero sa inilabas na pahayag ng EcoWaste. Nag-ugat ang pahayag ng grupo sa kontrobersiyal na pagsasailalim ng  intravenous (IV) drip session  sa Senado ni Mariel Rodrigue-Padilla, maybahay ni Sen. Robinhood Padilla. Inulan ng mga puna at batikos ng netizens ang mag-asawang Padilla. Inihayag ng Department of Health (DOH) na walang sapat na ebidensiya na ang injectable glutathione ay nakakapagpaputi ng balat ng tao. "
1,"Umaasa si Catholic Bishops’ Conference of the Philippines (CBCP) president Bishop Pablo Virgilio David na mabigyan ng “national shrine status” ang Archdiocesan Shrine of Mary, Queen of Peace o mas kilala bilang EDSA Shrine. “EDSA Shrine is not just a shrine for the Archdiocese of Manila, but of the entire Philippines,” katuwiran ni David. Sinuportahan naman ito ni EDSA Shrine Rector Fr. Jerome Secillano, na ibinahaging matagal ng plano ang paghirit na mabigyan ng pambansang pagkilala ang simbahan. “We are grateful with the statement that the EDSA Shrine can become a national shrine,” aniya. Ibinahagi nito na kinilala ng “archdiocesan shrine” ang EDSA Shrine simula nang maitatag ito noong 1989. Ikinukunsiderang ito isa sa mga palatandaan ng 1986 EDSA People Power Revolution. "
1,"Kumpiyansa si Senator Sonny Angara na malaki ang maitutulong ng bagong Tatak Pinoy Law para mapaunlad ang ekonomiya ng bansa. “Ang hangarin ng Tatak Pinoy ay ang pagpapatatag ng ating ekonomiya sa pamamagitan ng mas malakas na koordinasyon ng gobyerno at ng pribadong sektor,” sabi ni Angara, ang pangunahing may-akda ng batas. Dagdag pa niya: “Sa pamamagitan ng Tatak Pinoy ay malaman natin ang mga kailangan ng mga negosyante upang mapalakas ang kanilang mga operasyon at kung paano makakatulong ang gobyerno para makamit nila ang hangarin na ito.”  Paliwanag niya sa pamamagitan ng naturang batas, bibigyang suporta ng gobyero ang mga industriya para mapagbuti ang kanilang operasyon para sila ay makilala hindi lamang sa bansa kundi sa buong mundo. Magiging daan aniya ang Tatak Pinoy para mahikayat ang mga negosyante na palakasin at paghusayin ang kanilang mga produkto. Bahagi din aniya ng batas ang pagbibigay kaalaman at kahusayan sa mga manggagawa bilang pagkunsidera sa kailangan ng mga negosyante. Kaugnay nito, pinasalamatan ni Angara si Pangulong Marcos Jr., sa pagsuporta sa Tatak Pinoy at pagtitiyak niya na makakatulong ito para maabot ang Philippine Development Plan. "
1,"Tapyas sa presyo ng mga produktong-petrolyo ang ipapatupad ng mga kompaniya ng langis simula bukas, Pebrero 27. Sa magkakahiwalay na anunsiyo, P0.70 ang mababawas sa halaga ng kada litro ng gasolina, P0.95 naman sa diesel o krudo at P1.10 sa kerosene. Ayon sa  Department of Energy-Oil Industry Management Bureau ang pagbaba ng presyo ay dahil sa alahanin sa pandaigdigang pangangailangan. Ngayon taon, tumaas na ng P6.15 ang kada litro ng gasolina, P5.40 sa diesel at P1.50 sa kerosene. "
1,"Pinaboran ng 23 senador sa ikatlo at pinal na pagbasa ang Senate Bill Number 2492 o ang Philippine Maritime Zones Act. Sinabi ni Sen. Francis Tolentino, chairman ng Special Committee on Maritime and Admiralty Zones at ang sponsor ng panukalang-batas, ito ay pagtalima ng bansa sa United Nation Convention on the Law of the Sea (UNCLOS). Sa ilalim ng panukala, maidedeklara ang karapatan ng Pilipinas sa maritime zones, kabilang ang “underwater features” ng mga karagatang sakop ng teritoryo ng bansa. Idinagdag pa ni Tolentino na palalakasin ng panukalang-batas ang pag-angkin ng Pilipinas sa mga pinag-aagawang bahagi ng West Philippine Sea maging ang pag-angkin sa Sabah, na ikinukunsiderang teritoryo ng Malaysia. “It will show our compliance with the law of the sea, arbitral ruling, maritime law. Kung ipapasa natin itong maritime zones law nagpapatunay ito na meron tayong karapatan sa karagatang yun.” aniya. Binanggit din ni Tolentino na sa kanyang paniniwala, maraming bansa ang sumusuporta sa panukala para sa Pilipinas. "
1,"Ibinahagi ni Senator Ramon “Bong” Revilla Jr., na humigit-kumulang 194,000 na mga lolo at lola sa bansa ang makikinabang sa paglagda ni Pangulong Ferdinand “Bongbong” Marcos Jr., sa inamyendahang probisyon ng Centenarians Act of 2016. Sa batas, tatanggap na rin ng tig-P10,000 ang mga aabot sa edad 80, 85, 90 at 95, samantalang mananatiling P100,000 ang ibibigay sa magdidiwang ng kanilang ika-100 kaarawan. Sinabi ni Revilla, ang pangunahing may-akda ng batas, sa ngayon may mahigit 103,000 ang nasa edad 80, 57,000 naman ang 85-anyos, mahigit 24,000 ang nasa 90 anyos at 2,500 ang nakapagselebra na ng kanilang sentenaryo. Nilinaw na lamang din ng senador na maaring sa susunod na taon na matatanggap ang P10,000 cash gift dahil ang kakailanganin na pondo na P2.2 bilyon ay hindi naisama sa 2024 national budget. Aniya kailangan lamang na magpalista sa kanilang Office of Senior Citizen Affairs (OSCA) ang mga nasa nabanggit na edad para sa dagdag benepisyo. Lubos-lubos ang pasasala,mat ng senador sa Punong Ehekutibo sa pagpirma sa tinaguriang “Revilla Law.” "
1,"Ibinahagi ng Department of Agriculture (DA) na nasa P357,4 milyon na ang halaga ng pinsala dulot ng El Niño sa sektor ng agrikultura at halos 8,000 magsasaka na ang apektado. Hanggang kahapon, apektado na ang Ilocos Region, MIMAROPA, Western Visayas, at Zamboanga Peninsula. Sa lawak ng pinsala, ayon pa sa DA, 79.54 porsiyento ay sa bigas, 16.98 porsiyento sa mais at 3.47 porsiyento naman sa high-value crops. May 5,011 ektarya ng taniman ng palay ang napinsala at kumakatawan ito sa kalahating porsiyento ng taniman at 11,480 metriko tonelada na ng produksyon ang naapektuhan, na 0.12 porsiyento naman ng inaasahang ani ngayon “dry cropping season.”  “Potential production losses from 6,523 hectares affected by the dry spell are estimated at 11,480 metric tons for palay, 2,897 MT for corn, and 225 MT for high-value crops,” ayon pa sa kagawaran. "
1,"Itinalaga ni Pangulong Ferdinand “Bongbong” Marcos Jr. ang abogadong si  Jose Moises Salonga bilang bagong administrador ng Local Water Utilities Administration (LWUA). Naging epektibo noong Pebrero 19 ang pagpalit ni Salonga kay Homer Revil. Nagsilbi na si Salonga sa PNP-Anti-Illegal Drugs Special Operations Task Force , National Power Corp., Land Bank of the Philippines (LBP), First Farmers’ Rural Bank of Batangas Inc., Philippine Associated Smelting and Refining Corp., Office of the Executive Secretary, at PNOC-Renewable Corp. Nagtrabaho naman siya sa First Cabanatuan Renewable Ventures Inc., Emergence Management and Consulting Corp., at sa lokal na pamahalaan ng  local government of Quezon City. Nagtapos siya ng kursong Economics noong 1999 at  law degree 2003 parehong sa Ateneo de Manila University. Noong 2017 naman ay natapos niya ang  Master in Public Safety Administration sa Philippine Public Safety College. "
1,"Ang isa sa mga social media accounts ng Public Attorney’s Office (PAO) ang huling government online account na napasok ng “hacker.”  Sa kanyang Facebook account, inanunsiyo ni PAO Chief Persida Rueda-Acosta ang pagkaka-hacked sa Dear PAO Facebook account. Sinabi ni Acosta na may mga nai-post ng mga malalaswang videos sa naturang social media account. “Please help us mass report this hacked page of Dear PAO showing nudity and sexual videos,” pakiusap niya sa publiko. Nabatid na sa naturang Faecbook account naipo-post ang arawang kolum ng PAO sa isang pahayagan. Paulit-ulit na aniya siya na nagbabala sa publiko ukol sa mga pekeng social media accounts na iniuugnay sa kanya at sa PAO. "
1,"Nanawagan si Senator Win Gatchalian sa mga botika na ipatupad na sa pinakamadaling panahon ang value-added tax (VAT) exemption ng ilang gamot. Aniya 22 gamot para sa diabetes, hypertension, cancer, high cholesterol, mental illnesses, tuberculosis, and kidney diseases, maging sa Covid 19 ang napabilang sa higit 2,000 gamot na hindi na pinapatawan ng VAT. “Given the high prices of basic commodities, it is important that affordable medicines are made available to those who have existing medical conditions. Dapat itong maipatupad sa lalong madaling panahon para sa kapakinabangan ng ating mga mamamayan, lalo na ang mga may sakit,”  ani Gatchalian. Kasunod ang panawagan ni Gatchalian sa pagpapalabas ng  Bureau of Internal Revenue (BIR) ng Revenue Memorandum Circular No. 17, series of 2024, na naglalaman ng mga karagdagang gamot na sakop ng VAT exemption dahil sa  Republic Act 10963 o ang Tax Reform for Acceleration and Inclusion (TRAIN) Act, gayundin sa  Republic Act No. 11534, o ang Corporate Recovery and Tax Incentives for Enterprises (CREATE) Act. Pinaalahanan din ni Gatchalian ang mga konsyumer na tiyakin na babayaran na nila ang discounted price. “Kailangang maging alerto ang publiko sa presyo ng mga gamot na kanilang binibili. Dapat makita ang VAT exemption sa resibo ng biniling gamot,” bilin pa ng senador. "
1,"Sinuportahan ni Electric Vehicle Association of the Philippines (EVAP) President Edmund Araga ang pagkunsidera na mabigyan din ng “tax break” ang electric motorcycles. Kasunod ito nang pagpapalabas ng EO 12 para sa mandatory review sa tax incentives sa ilang electric vehicles at mga bahagi nito kasabay ng pagsusulong ng “green transportation” sa Pilipinas. Sinabi ni Araga na ‘car-centric’ ang Pilipinas at dapat nitong isaalang-alang ang karamihan ng road users sa bansa ay motorcycle riders. Base sa  Statista Research Department, ang Pilipinas ay may kabuuang 7.81 million registered motorcycles at tricycles, na bumubuo sa karamihan ng mga motorista na gumagamit ng mga kalsada. “We are very vocal that with the proliferation of [EVs] in the Philippine setting, kailangan na kailangan din ‘yang mga [e-motorcycles] na ‘yan. In fact, most of the consumers can afford to buy two wheels and three wheels, and not on the four wheels… mahirap kung ang basis natin ay nasa four wheels lang,” komento pa ni Araga. Sa kasalukuyan, pinapatawan ang e-motorcycles ng 30 percent tariff rates. “This would really be a game-changer kung talagang naisama ito [e-motorcycles on EO12]… We have to strike a balance out of these rules and regulations in order for us to secure and make sure that the application is in place,” diin pa nito. Magugunita na sa pagbisita kamakailan ni Pangulong Marcos Jr., sa Vietnam, interesado ang pinakamalaking negosyo sa naturang bansa na maglagak ng puhunan sa e-vehicles sa Pilipinas. "
1,Aminado si Senator Nancy Binay na may interes siyang sumabak sa lokal na eleksyon sa Makati City sa susunod na taon. Pagbabahagi ni Binay 50 porsiyento na ang kanyang pagkunsidera at aniya huling termino na ng kanyang kapatid na si Mayor Abby Binay. Hindi din siya maaring tumakbo sa Taguig City dahil residente siya ng District 1 at ang malaking bahagi ng Makati City na nalipat sa hurisdiksyon ng Taguig City ay nasa District 2 kung saan naman residente ang kanyang kapatid na alkalde. Binanggit din nito na malabo siyang tumakbo din sa pagka-kongresista dahil nakadalawang termino na siya bilang mambabatas sa Senado. Hindi naman binanggit ni Binay ang posisyon na tinatarget niyang takbuhan sa 2025 midterm elections. Magtatapos ang kanyang termino bilang senadora sa susunod na taon.
1,"Inanunsiyo ng Philippine Ports Authority (PPA) ang pagdaong sa Manila South Harbor ngayon umaga. Sinabi ni Eunice Samonte, ang tagapagsalita ng PPA, ala-6:11 nang dumaong sa Pier 15 ang NCL Norwegian Jewel, na may 2,376 pasahero. Umalis aniya kagabi ang naturang  cruise shop sa Boracay Island at ito ay magtutungo naman sa Currimao matapos ang maghapon na pamamasyal sa Metro Manila ng mga pasahero. Samantala, alas-7:30 naman ng dumaong sa Pier 15 din ang cruise ship Westerdam. Nagmula naman ito sa Taiwan at may sakay na 1,970 pasahero. Ayon kay Samonte, may 50 tourist bus ang nag-aabang sa mga turisra mula sa dalawang cruise ships na nais pumasyal sa ilang lugar sa Metro Manila. "
1,"Pinalaahanan ni Senator Francis Escudero na ang Department of Labor and Employment (DOLE) ang dapat ang unang nagsusulong ng kapakanan ng mga manggagawa. Kayat labis na ikinagulat ng senador na kontra ang kagawaran sa naipasa sa Senado na P100 legislated wage hike para sa minimum wage earners. Paalala pa nito sa DOLE na hindi trabaho ng ahensiya na maging oposisyon sa mga panukalang-batas na nagsusulong at nagbibigay proteksyon sa kapakanan ng mga manggagawa. Una nang nagbabala si Labor Sec. Bienvenido Laguesma na tataas ang presyo ng mga bilihin dahil sa pagtaas ng suweldo ng mga mamamayan. Sinabi pa nito na mahihirapan na makaagapay ang micro, small and medium enterprises (MSMEs) sa pagtaas ng sahod ng mga manggagawa. Aniya dahil sa posisyon ni Laguesma, lalong kailangan na maging batas ang panukalang legislated wage hike. "
1,"Inaasahan na pipirmahan na ngayon araw ni Pangulong Ferdinand “Bongbong” Marcos Jr., ang panukalang-batas na magbibigay ng cash gifts sa senior citizens. Sa House Bill No. 7535 na iniakda ni Senior Citizens Party-list Rep. Rodolfo “Ompong” Ordanes, tatanggap ng P10,000 ang mga aabot sa edad 80, 85, 90 at 95. Layon ng panukala na maamyendahan ang RA 10868 o ang “Centenarians Act of 2016” para sa pagbibigay ng karagdagang benepisyo at pagkilala sa mga octogenarians o ang mga nasa edad 80  hanggang 89 at nonagenarians o ang mga nasa edad 90 hanggang 99 sa bansa. Inihain ni Ordanes ang Committee Report 419 matapos ang mga pagdinig ng pinamumunuan niyang House Special Committee on Senior Citizens hinggil sa panukala. Noon lamang din nakaraang Disyembre naaprubahan ang panukalang batas ng Bicameral Conference Committee ng Senado at Kamara. “Una ay labis tayong nagpapasalamat kay Pangulong Bongbong Marcos Jr., kay House Speaker Martin Romualdez at sa mga kapwa mambabatas sa Kanara. Ito ay pagpapakita ng tunay na malasakit at pang-unawa ng ating gobyerno sa ating mga minamahal na senior citizens,” ani Ordanes. Nakasaad sa panukala na ang National Commission of Senior Citizens, katuwang ang Departments of Social Welfare and Development, Department of Health, Department of the Interior and Local Government at Philippine Statistics Authority ang babalangkas ng implementing rules and regulations kapag napirmahan na ng Punong Ehekutibo ang panukala. Dagdag pa ni Ordanes bukod sa cash gift tatatanggap din ng letter of felicitation mula sa pangulo ng bansa ang mga benepisaryo. “Anumang halaga na maibibigay natin sa ating senior citizens ay malaking tulong na para sa kanilang mga pangangailangan, lalo na sa mga gamot at pagkain,” dagdag pa ng mambabatas. Umaasa na lamang din si Ordanes na maipapatupad na ang batas ngayon taon at ang kakailanganin na P2 bilyon ay hugutin na lamang sa unprogrammed funds sa national budget,. "
1,"Hindi binigo ng Gilas Pilipinas ang Filipino fans na nagtungo sa PhilSports Arena sa Pasig City para panoorin ang kanilang laban kontra Chinese Taipei sa kanilang ikalawang laro sa FIBA Asia Cup Qualifiers. Sa kanilang ikalawang laro sa ilalim ni coach Tim Cone naitakas ng Gilas ang 106-53 panalo para sa 2-0 record sa Group B. Humakot ng 26 puntos, 13 rebounds, 5 assists at isang steal si Justin Brownlee sa kanyang unang laro sa harap ng Filipino fans makalipas ang 10 buwan. Sa kanyang 23 minutong paglalaro, naitala naman ni Kai Sotto ang kanyang Gilas career-high na 18 puntos, 14 sa unang 20 minuto ng laro at humakot din siya ng 10 rebounds. Nakasabay pa ang mga bisita sa mga unang minuto ng unang yugto ng laban bago nagsimulang uminit ang Gilas para sa 26-13 first quarter lead. Sa second quarter ay dahan-dahan na nilang pinalobo ang kalamangan para sa 52-23 halftime score. Si Calvin Oftana ay nakakolekta ng 13 puntos, 12 naman kay Dwight Ramos, 11 kay Carl Tamayo at 10 kay Kevin Quiambao, "
1,"Nagbunga muli ng maganda ang mga isinulong na reporma sa buwis ni Senator Sonny Angara. “Nagpapasalamat tayo sa paglabas ng panibangong listahan ng 20 na gamot para sa mga sakit tulad ng hypertension, diabetes, high cholesterol at kidney diseases na karaniwang nararanasan ng marami sa ating mga kababayan. Ito ang isa sa maraming benepisyo na naging bunga ng Republic Act 10963 o ang TRAIN (Tax Reform for Acceleration and Inclusion) Law,” ani Angara. Kamakailan ay inaprubahan ng Food and Drug Administration (FDA) ang value added tax (VAT) exemption ng  20 gamot sa cancer, hypertension, diabetes, kidney disease, mental illness, high cholesterol at tuberculosis. Ayon kay Angara, sa ngayon higit 2,000 gamot para sa ibat-ibang sakit ang libre na sa VAT dahil sa TRAIN Law at Corporate Recovery and Tax Incentives for Enterprises (CREATE) Law. Noong nakaraang buwan, inilabas na rin ng Bureau of Internal Revenue (BIR) ang 21 gamot na  inendorso ng FDA para malibre din sa VAT. “The end goal of all of these actions is to make these lifesaving drugs more accessible to those who need it. This was the goal of the TRAIN and CREATE Laws when it included these provisions on VAT exemptions for select medicines. Taking care of one’s health should not be an option,” sabi pa ni Angara. Nilinaw din ng senador na mabibigyan pa ng diskuwento ang senior citizens at persons with disabilities (PWDs) sa kanilang mga gamot alinsunod sa iniakda niyang RA 9994 o ang Expanded Senior Citizen’s Act. "
1,"Labis na ikinatuwa at pinasalamatan na ni Senator Ramon “Bong” Revilla Jr., si Pangulong Ferdinan “Bongbong” Marcos Jr. sa inaasahang pagpirma sa “Revilla Law” sa Lunes. Paliwanag ni Revilla sa kanyang panukala,  ito ay magbibigay ng karagdagang benepisyo sa mga na sa edad 80 hanggang 99. Sa ngayon, tanging ang mga nakakatuntong sa edad 100 ang nabibigyan ng “cash gift.”  “Taos-puso ko pong pinapupurihan at pinasasalamatan ang ating Pangulong Bongbong Marcos sa pagsasabatas ng ating pangunahing panukala upang amyendahan ang Centenarians Law. Ang matagal na nating ipinapaglaban para sa ating mga lolo at lola ay tuluyan na nating napagtagumpayan!,” ani Revilla. Aniya ang panukala ay naipangako niya sa sambayanan kayat nalulugod siya na nagkaroon ito ng katuparan. Ayon kay Revilla ninais niya na maaga na mabigyan ng karagdagang benepisyo ang mga lolo at lola. “Sabi nga, aanhin pa ang damo kung wala na ang kabayo. Kaya hangga’t sila ay nabubuhay pa, iparamdam na natin sa kanila ang pagpapahalaga at pagmamahal ng gobyernong ito. At yan ay sa pamamagitan ng maagang pagbibigay ng inaasam-asam nilang pinansyal na regalo. Malaking bagay iyon para sa kanila lalo na’t may mga pangangailangan din sila at gastos para sa gamot, vitamins, supplement, pagkain at iba pa,” dagdag pa ng senador. Ang mga aabot sa edad 85, 90 at 95 ay bibigyan ng tig-P10,000 at patuloy naman ang pagbibigay ng P100,000 sa mga makakaselebra ng kanilang sentenaryong kaarawan. Sabi pa ni Revilla nakasaad sa panukalang-batas  ang pagsisimula ng Elderly Data Management System na pangangasiwaan ng National Commission on Senior Citizens (NCSC). Kaugnay nito,  inihain rin niya ang Senate Bill 262 o ang “Abot-Kayang Gamot, Bitamina at Gatas para sa Malusog na Senior Citizen Act” na layong palawigin ang sakop ng diskuwento para sa mga senior citizens para maisama na ang mga supplements, bitamina, herbal products, at formulated milk. Bukod dito, inihain rin niya ang SBN 1573 na naglalayong ibaba ang edad na saklaw sa “Expanded Senior Citizens Act” sa pamamagitan ng pagbababa mula 60 patungo sa 56 taong gulang. "
1,"Nakaharap ni Pangulong Ferdinand “Bongbong” Marcos Jr., sa Malakanyang, ilang opisyal ng Grab Philippines. Ito ngayon ang ikinababahala ng Convenor ng National Union of Food Delivery Drivers na si John Jay Chan na magamit ng Grab Philippines ang koneksyon kay Marcos Jr. para mabigyan ng regulatory approval sa pagtanggap ng GrabBikes. Ani Chan nag-ugat ang kanilang pagkabahala sa retrato sa social media post ni Grab Phils. Chief Operating Officer Ronald Roda sa Malakanyang  na kasama ang Punong Ehekutibo. Maari itong magbigay ng impresyon, ayon kay Chan, ma may kapit sa Palasyo si Roda. Bago pa ito, inanunsiyo ni Land Transportation Franchising and Regulatory Board (LTFRB) Chairman Teofilo Guadiz na hindi kasama ang motorcycle taxi ng Grab sa pilot study dahil sa kakulangan ng  authorization for participation para sa pilot study sa motorcycle taxis. Pero hindi ito pinansin ni Roda at sa halip ay lumabas ang kanyang retrato sa Malakanyang na may “cryptic post.” "
1,"Nakakabahala, ayon kay Senator Nancy Binay, ang ginawa ni Mariel Padilla na Glutathione IV Drip sa loob ng opisina ng mister nitong si Senator Robinhood Padilla sa Senate Building. Ani Binay bukod sa isinagawa ito sa loob ng gusali ng Senado, hindi din ito ipinaalam sa Senate Medical Clinic. Dagdag pa niya, ang nakapag-komplikado pa sa isyu ay idineklara ng “unsafe” ng Department of Health (DOH) ang Gluta Drip IV, bukod sa “banned” ito sa Food and Drugs Administration (FDA) at isinagawa ito hindi sa isang klinika at may superbisyon ng isang licensed health professional. “As a public figures, sana aware din tayo sa responsibilidad natin sa publiko. We might be promoting something na ipinagbabawal at ilegal at akala ng mga tao eh okay lang,” sabi pa ni Binay. Dagdag pa niya: “Isipin din natin may kasamang pananagutan ang pagiging artista, lalo na kung senador ang asawa mo.”  Sinabi din ni Binay na hindi siya nakakatiyak kung may hurisdiksyon ang Senate Committee on Ethics sa maybahay ni Padilla dahil hindi naman miyembro ng Senado ang ginang. “But we also need to closely look into it because it involves integrity and reputation of the institution, and matters that concern health and safety,” aniya. Magugunita na nag-post sa kanyang personal social media account si Ginang Padilla habang sumasailalim sa Gluta IV Drip at naging background pa niya ang kanyang mister. Matapos ulanin ng mga puna, inalis na ang naturang larawan sa social media. "
1,"Walang desisyon si Pangulong Ferdinand “Bongbong” Marcos Jr., ukol sa limang porsiyentong pagtaas sa kontribusyon sa Philippine Health Insurance Corp.’s (PhilHealth). Naglabas ng pahayag ang Malakanyang, ayon kay Communications Sec. Cheloy Garafil, matapos sabihin ni Philhealth chief Emmanuel Ledesma na hindi tumutol ang Palasyon sa pagtaas ng kontribusyon. Ayon pa kay Garafil, nais lang ni Marcos na matiyak na mabebenepisyuhan ng  pagtaas sa premium rates ang mga miyembro. “The review is still ongoing. The President wants to ensure that any increase in premium will substantially be much more in value in terms of benefits and coverage to PhilHealth members,” ayon pa kay Garafil. Ang pagtaas sa limang porsiyento ay alinsunod lamang sa nakasaad sa Universal Health Care Law. "
1,"Nagdesisyon ang pamahalaang-panglalawigan ng Davao de Oro na hindi pabalikin  ang mga residente ng dalawang barangay sa bayan ng Maco dahil sa  landslides. Magugunita na gabi ng Pebrero 6 nang maganap ang pagguho ng tone-toneladang lupa sa Barangay Masara. Lumikas din ang mga residente ng katabing Barangay Mainit dahil sa banta din ng landslides. Dahil sa trahedya, inanunsiyo ni Gov. Dorothy Gonzaga na istriktong ipapatupad ang “no-build zone” sa Barangay Masara maging sa iba pang lugar sa kanilang lalawigan. Noong 2008, idineklara na ng Mines and Geosciences Bureau na “no-build zone” ang Barangay Masara matapos na rin  ang malawakang pagguho ng lupa na ikinasawi ng 24 katao. Sa trahedya sa Barangay Masara may dawalang linggo na ang nakakalipas, halos 100 katao ang nasawi at walo pa ang nawawala. Nagdesisyon na ang awtoridad na itigil na ang “search and retrieval operations” dahil ilang araw ng walang nakukuhang bangkay. "
1,"Pinuna ni Senator Alan Peter Cayetano ang sobrang dehadong hatian sa tinatayang P160 bilyon kita kada taon sa industriya ng tabako sa bansa. Sa pagdinig ng Senate Blue Ribbon Committee, ibinahagi ni Cayetano na sa naturang kita, P159 bilyon ang napupunta sa mga kapitalista at ang natitirang P1 bilyon ang pinaghati-hatian ng mga magsasaka. Sinabi pa nito na kada taon, P300 bilyon ang ginagasta ng gobyerno sa mga isyung pangkalusugan na iniuugnay sa tabako. “This means we are spending P140 billion over what the industry is making,” sabi ni Cayetano base sa mga impormasyon mula sa National Tobacco Administration (NTA). Puna nito, pro-tobacco ang gobyerno at hindi kontra base sa mga numero na iprinisinta sa pagdinig. Umaasa na lamang ang senador na pag-iibayuhin ng gobyerno ang pagtulong sa mga nagtatanim ng tabako. "
1,"Maaring magdulot ng makulimlim na kalangitan at pag-ulan sa Northern Mindanao, Caraga at Davao Regions ang mainit na hangin na nagmumula sa Dagat Pasipiko sa loob ng 24 oras. Ang malakas o may kalakasan na pag-ulan  naman, babala ng PAGASA, ay maaring magdulot naman ng flashfloods o landslides sa mga nabanggit na rehiyon. Mainit at maalinsangan na panahon na may manaka-nakang pag-ambom naman ang mararanasan sa natitira pang bahagi ng bansa. Posible rin na ngayon weekend ay bumalik ang northeast monsoon o amihan kayat maaring bumaba ang temperatura sa ilang lugar sa Luzon. Natatapos ang amihan sa ikalawa hanggang ikatlong linggo ng Marso. "
1,"Iniulat ng Office of Senate Sergeant-at-Arms (OSSAA) kay Senator Risa Hontiveros na natanggap na ng opisina ni Kingdom of Jesus Christ (KOJC) founder Pastor Apollo Quiboloy ang subpoena para sa pagdalo ng huli sa pagdinig sa Senado. Tinanggap kahapon ng isang Atty. Marie Dina Tolentino Fuentes, abogado ng KOJC, ang subpoena para kay Quiboloy. Inihirit na ni Hontiveros kay Senate President Juan Miguel Zubiri ang subpoena para kay Quiboloy dahil hindi ito dumalo sa mga pagdinig ng Committee on Women. Iniimbestigahan ng komite, na pinamumunuan ni Hontiveros, ang ibat-ibang reklamo ng pang-aabuso laban kay Quiboloy ng mga dating miyembro ng KOJC. Umaasa na lamang ang senadora na sa susunod na pagdinig sa Marso 5 ay haharapin at sasagutin ni Quiboloy ang mga nag-aakusa sa kanya. "
1,"Makakabawi naman sa susunod na linggo ang mga motorista at konsyumer dahil sa inaasahang bawas sa halaga ng mga produktong-petrolyo. Tinataya na P0.70 hanggang P1.10 ang matapyas sa halaga ng kada litro ng gasolina, P0.85 – P1.25 sa diesel at P0.65 – P1.05 naman sa kerosene. Nilinaw naman na ang mga nabanggit na halaga ng mababawas ay nakadepende pa rin sa kaganapan sa  huling araw ng “trading” ngayon araw. Bukod dito, ang mga nabanggit na halaga ay maaring maapektuhan sa nagpapatuloy na tensyon sa Gitnang Silangan. Simula noong unang linggo ng taon at base sa datos ng Department of Energy (DOE) ang halaga ng kada litro ng gasolina ay nadagdagan na ng P6.15, P5.40 sa diesel at P1.50 sa kerosene. "
1,"Ipinangako ng Department of Education (DepEd) na 80 porsiyento ng textbooks para sa Grades 1, 4 at 7 ay naideliver na hanggang sa Hulyo. Ginawa ng kagawaran ang pangako sa pulong ng Second Congressional Commission on Education (EdCom2) kahapon. “By July, we’ll have around 80 percent of textbooks,” sabi ni  Director Ariz Cawilan, ng DepEd Bureau of Learning Resources (BLR). Nabanggit sa pulong na ang awarding para sa bidders sa mga textbooks ay ipapalabas sa susunod na buwan at sa Abril ay ilalabas na ang Notice to Proceed para masimulan na ang pag-imprenta ng mga libro. Ayon sa DepEd, noong Setyembre pa lamang ay nag-isyu na sila ng Call fpr Textbooks. Una nang pinuna ng EdCom2 na mula 2012, 27 textbooks lamang ang binili ng DepEd para sa Grade 1 hanggang Grade 10. "
1,"Umarangkada ng husto ang Gilas Pilipinas sa ikatlong yugto ng laban kontra Hong Kong para maitakas ang unang panalo, 94-64, sa Fiba Asia Cup 2025 sa Tsue Wan Stadium. Bumuga ng 30 puntos ang Gilas kontra sa siyam na puntos lamang ng kalaban sa ikatlong yugto mula sa apat na puntos lamang na kalamangan matapos ang ikalawang yugto. Ang panalo ang una para kay Tim Cone bilang national coach sa pagsali ng Pilipinas sa Fiba Asia Cup 2025. Binanderahan ni Justin Brownlee ang Gilas sa kanyang 16 puntos, bukod pa sa nahugot na pitong rebounds at katulad na bilang ng assist. Nagsilbing mitsa sina Brownlee at Kai Sotto para lumayo ng husto ang Gilas sa ikatlong yugto. Nag-ambag si Sotto ng 13 puntos, samantalang may 15 puntos naman si Kevin Quiambao. "
1,"Makikipag-ugnayan ang Department of Transportation -Special Action and Intelligence Committee for Transportation (DOTr-SAICT) sa  Department of Health (DOH) at sa Technical Education and Skills Development Authority (TESDA) para resolbahin ang isyu sa “colorum ambulances.”  Ayon sa DOTr, ipapaliwanag sa DOH at TESDA ang mga maling paggamit ng mga ambulansiya maging ang pagmamarka sa mga sasakyan na “Ambulance” para makaiwas sa trapiko. “This not only harms and endangers the public but also undermines the true purpose of ambulances,” pahayag ng DOTr. Sa susunod na buwan ipapaliwanag ng mga ahensiya sa publiko ang mga paraan para malaman kung ang ambulansiya ay totoo o peke. “Together, we can put a stop to this detrimental practice and ensure the safety and integrity of ambulance services for everyone,” dagdag pa ng ahensiya. "
1,"Naniniwala si Pangulong Ferdinand “Bongbong” Marcos Jr., na may potensyal na mapalakas pa ang ugnayang pangkalakalan ng Pilipinas at Hawaii. Sinabi ito ni Marcos nang humarap sa kanya sa Malakanyang ang mga miyembro ng  Filipino Chamber of Commerce of Honolulu at Honolulu City Council Trade. “I think there is a great deal of potential there (trade missions). There are so many similarities in terms of what are needed and what needs to be done in terms of the state of Hawaii and the Philippines, and in specific areas of the Philippines,” ani Marcos. Binanggit niya na ginagawa ng kanyang administrasyon ang lahat para mapagtibay at mapaunlad ang ugnayan ng Pilipinas at Hawaii. Pinamamadali pa ng gobyerno ang pamumuhunan sa Pilipinas. "
1,"Nagpalabas na ang Bureau of Immigration (BI) ng Alertlist Orders laban kay dating Negros Oriental 3rd District Representative Arnolfo “Arnie” A. Teves Jr., ayon sa Department of Justice (DOJ). Paliwanag ni Justice Sec. Jesus Crispin  Remulla  dahil sa  Alertlist Orders limitado na ang paggalaw ni Teves at mapapadali na ang pag-aresto sa kanya. “Teves cannot escape the long arm of the law,” ani Remulla. Aniya ang hakbang ng BI ay alinsunod sa warrant of arrest na inisyu naman ng korte noon pang Setyembre gayundin sa Blue Notice ng International Criminal Police Organization (Interpol) Blue Notice na inilathala noon lamang nakaarang Lunes. “These orders direct all BI officers to promptly report any information regarding Teves’ entry, exit, or attempted entry/exit to the Philippine National Police (PNP) or the National Bureau of Investigation (NBI),” ayon sa DOJ. Magugunita na iniuugnay sa Teves sa pagpatay kay Negros Oriental Gov. Roel Degamo noong nakaraang Marso 4 sa bayan ng Pamplona, sa nasabing lalawigan na nagresulta sa pagkamatay ng siyam pang sibilyan. Nasa Estados Unidos si Teves nang maganap ang pagpatay. "
1,"Nanawagan si Senator Robinhood Padilla sa mga doktor na buksan ang isipan at maghanap ng mga alternatibong paggamot sa mga maysakit na kanser. “Sana po magkaroon tayo ng mga alternative na paggamot sa treatment sa mga cancer patients, pain management, dahil sa ngayon talaga, hirap na hirap po ang ating mga kababayan pagdating sa medical treatment,” pakiusap ni Padilla sa mga doktor na dumalo sa Philippine College of Radiology Convention sa Pasay City. Dagdag pa niya: “Kaya po sana makahanap tayo ng paraan para magkaroon naman po ng pag-asa ang kababayan na di kayang bumili. Napakamahal ng gamot para sa cancer. Ang gobyerno, alam po ang datos, alam po kung papaano makakagawa ng paraan para magkaroon ng alternative treatment. Kaya lang po siyempre kailangan natin ng tulong ng mga doktor,.”  Isinusulong ni Padilla ang legalisasyon ng “compassionate use” ng medical marijuana para sa mga maysakit na labis-labis ang nararamdamang sakit dahil sa kanilang karamdaman. Diin niya lubhang nadedehado ang mga mahihirap na Filipino sa mga may pera para magpagamot at para sa mga gamot ng kanilang mga sakit. "
1,"Labing-lima na ang kumpirmadong nasawi na sakay ng truck na nahulog sa bangin sa Mabinay, Negros Oriental. Nabatid na nasawi ala-6 kagabi ang isang Almar Egoogan, 26. Kabilang si Egoogan sa mga sakay ng truck na minamaneho ng isang Antonio Toreno nang mahulog sa bangin sa Barangay Bulwang bago mag alas-2 ng hapon kahapon. Diumano nawalan ng kontrol sa sasakyan si Toreno nang mawalan ng preno ang truck. Patungo sa Bayawan City ang mga biktima para bumili ng mga hayop nang maganap ang aksidente. Tumilapon ang ilang pasahero mula sa truck nang mahulog sa bangin. Lahat sila ay pawang residente ng bayan ng La Libertad. "
1,"Nasa kamay na ng Kamara ang bola para sa pagbibigay ng dagdag sahod sa mga minimum wage earners. May mga panukala sa Kamara para sa P150 dagdag sa minimum wage. Kamakailan lamang, lumusot na sa ikatlo at pinal na pagbasa sa Senado ang panukalang taasan ng P100 ang arawang suweldo ng mga manggagawa mula sa orihinal na panukala na P150. Sinabi ni Marikina City Rep. Stella Luz Quimbo na kailangan na balansehin ang lahat ng interes sa pagbibigay ng legislated wage increase. Kailangan aniya ikunsidera ang lagay pang-ekonomiya sa ibat-ibang bahagi ng bansa. Maraming negosyante at ekonomista ang tutol sa umento dahil sa maaring maging negatibong epekto sa inflation at sa panghihikayat ng mga banyagang mamumuhunan. "
1,"Inirekomenda ni Senator Jinggoy Estrada sa plenaryo ng Senado ang pag-apruba sa mga resolusyon na magbibigay ng amnesitiya sa mga miyembro ng rebeldeng grupo sa bansa. Tinukoy ni Estrada ang House Concurrent Resolutions 19, 20, 21 at 22 kaugnay sa Presidential Proclamations 403, 404, 405 at 406, na nagbibigay amnestiya sa mga rebeldeng grupo sa bansa. Sakop ng ibibigay na amnestiya ang  Rebolusyonaryong Partido ng Manggagawa ng Pilipinas/Revolutionary Proletarian Army/Alex Boncayao Brigade (RPMP-RPA-ABB); ang Communist Party of the Philippines-New People’s Army-National Democratic Front (CPP-NPA-NDF); Moro Islamic Liberation Front (MILF); at ang Moro National Liberation Front (MNLF). Binanggit ng namumuno sa Senate Committee on Defense na magbibigay pagkakataon ang amnestiya sa mga rebelde para magbalik-loob sa gobyerno at ganap na makapag-bagong buhay. “Amnesty will be the key to building a better and brighter future for themselves, their families, and their communities,” ani Estrada. Ang amnestiya ay inirekomenda sa komite ni Presidential Adviser on Peace, Reconciliation and Unity Sec. Carlito Galvez, Jr. "
1,"Inanunsiyo ni Interior Secretary Benhur Abalos na 75 lokal na pamahalaan sa bansa ang mabibiyayaan ng tig-P13.33 milyon para sa pagsasa-ayos ng linya ng suplay ng tubig at sanitasyon. Ayon kay Abalos ang pondo ay magmumula sa Support and Assistance Fund to Participatory Budgeting (SAFPB) Program, alinsunod sa  Republic Act 11975 o ang General Appropriations Act (GAA) of 2024. Paalala na lamang ni Abalos sa mga lokal na opisyal na ang pondo ay dapat gamitin lamang sa pagpapabuti ng kanilang water and sanitation facilities. “Pag binigay namin sa inyo ang benepisyo, may kasama itong mga responsibilidad. Even if you mean well, gamitin natin ng tama ang pribilehiyo na naipagkaloob sa inyo,” ayon sa kalihim. Dagdag pa ni Abalos sakop ng programa ang pagpapatayo, pagpapalaki at rehabilitasyon ng Level III water supply systems, pampublikong palikuran at hygiene facilities sa mga pampublikong lugar. Alinsunod na rin aniya ito sa utos ni Pangulong Marcos Jr., na palawigin pa ang pagkakaroon ng maayos at suplay ng malinis na tubig. “We shall comply with this directive of the President. Lalo na ngayon na may El Niño, we must not just govern but also foster a culture of genuine engagement so that workable solutions could flow from there,” punto na lang din ni Abalos. "
1,"Sa unang walong buwan ng nakaraang taon, higit 8,000 Filipino ang nabiktima ng ibat-ibang scams at modus at natangayan sila ng higit P155 milyon. Binanggit ito ni Sen. Mark Villar sa kanyang pag-sponsor sa Anti-Financial Account Scamming Act or AFASA. “Ang pinaghirapan ng ating mga kapwa Pilipino na para sana sa kanilang pang-araw-araw na gastusin ay ninanakaw lamang ng mga scammers. These are heinous crimes against our people, Mr. President and it is upon us to ensure that they will be put to a stop as soon as possible,” sabi ni Villar. Ayon pa sa namumuno sa Senate Committee on Banks dapat ay bigyang kapangyarihan ang financial institutions, partikular na ang mga bangko, na silipin o busisiin ang accounts na may mga kahina-hinala o kadududang transkasyon. “The AFASA will provide safety measures that will go after financial cybercrimes, such as being a money mule, committing social engineering schemes, and economic sabotage. Afasa also provides the responsibility of responsible institutions to protect and secure their clients’ financial accounts,” dagdag pa ng senador. Mabilis naman na nagpahayag ng kanilang suporta sa panukalang batas sina Senate President Juan Miguel Zubiri, Majority Leader Joel Villanueva, Sens. Sherwin Gatchalian, Grace Poe, Bong Revilla, at Jinggoy Estrada. "
1,"Ikinatuwa ni Senador Raffy Tulfo ang iginawad na kaparusahan ng korte sa Kuwait sa menor-de-edad na pumatay  sa overseas Filipina worker (OWF) na  Jullebee Ranara. Sumang-ayon ang Kuwait Appellate Court na guilty ang kanilang mamamayan sa brutal na pagpatay kay Ranara noong Enero 2023 at ito ay nasentensiyahan ng 16 taon na pagkakakulong. Ngunit sinabi ni Tulfo na hindi pa tapos ang paghahabol sa katarungan para kay Ranara dahil dapat aniya ay obligahin ang pamilya ni Turki Ayed al-Azmi na magbayad ng mga danyos sa mga naulila ni Ranara. Kasabay nito ang hiling ni Tulfo na panatilihin ang deployment ban ng OWFs sa Kuwait hanggang hindi nagbabayad ang pamilya ni al-Azmi. Nanawagan din ito sa Department of Migrant Workers ( DMW) na  paigtingin pa ang monitoring at background checking sa lahat ng employers, lalo na sa Kuwait, sakaling na payagan na muli ang pagpapadala ng mga manggagawang Filipino sa Kuwait. Kasabay nito, sinabi ni Tulfo na dapat ay papanagutin din ang  foreign recruitment agency, at hindi lamang ang Philippine recruitment agency, sakaling magkaroon na naman ng hindi magandang pangyayari sa ibang bansa na apektado ang OFW. "
1,"Nasa kustodiya na rin ngayon ng Bureau of Customs (BOC) ang isa pang Bugatti Chiron luxury sports car. Ito ay matapos isuko ng may-ari sa Customs Intelligence and Investigation Service (CIIS) nang sadyain ang una sa bahay nito. Sinabi ni Customs Deputy Comm. Michael Fermin natukoy na nila ang lokasyon ng P165 milyong halaga ng asul na Bugatti Chiron na may plakang NIM-450. Sa kabila nito, mahaharap pa rin sa kasong paglabag sa Customs Modernization and Tariff Act ang may-ari, isang Menguin Zhu, ng paniniwalang ipinuslit ang sasakyan papasok ng Pilipinas. Unang isiniwalat ni Sen. Raffy Tulfo na bagamat walang dokumento mula sa kawanihan, naiparehistro ang dalawang Bugatti Chiron base sa mga dokumento mula sa Land Transportation Office. Una na rin natunton ng mga ahente ng BOC ang unang kulay  pulangBugatti Chiron sa Ayala Alabang sa Muntinlupa City at napa-ulat na nakarehistro naman ito sa isang  Thu Thrang Nguyen. Napag-alaman na inaalok ang dalawang sasakyan sa online market places. "
1,"Muling nasita ni Senator Erwin Tulfo ang Philippine Amusement and Gaming Corporation (PAGCOR) dahil sa kabiguan na mapahinto ang operasyon ng 789 online sabong games sa bansa. Sa pagpapatuloy ng pagdinig ng Senate Committee on Games, hiningian ng paliwanag ni Tulfo si PAGCOR Chairman Alejandro Tengco ukol sa pamamayagpag ng online sabong games sa kabila na dalawang taon nang ipinahinto ang mga ito ng noon ay Pangulong Duterte. Mistulang nasumbatan pa ng senador si Tengco ukol sa kanilang intelligence funds. Sinabi naman ni Tengco na naiulat na nila sa Department of Information and Communications Technology (DICT) maging sa pambansang-pulisya ang naturang e-sabong sites. Nabanggit pa niya na halos 2,000 online sites na ang naipasara. “So hanggang report na lang kayo?” balik ni Tulfo kay Tengco na agad sumagot na” Yes po kasi wala kaming police authority.”  Bilin naman ni Tulfo na hindi dapat magtapos sa sumbong ang PAGCOR kundi dapat ay i-pressure ang mg awtoridad na hulihin ang mga illegal online sites. Ayon pa rin kay Tengco nagsabi na ang DICT na nahihirapan silang malinis ang lahat ng e-sabong sites dahil gumagawa lamang ang mga ito ng bago kapag naipasara. Pagbabahagi pa ng senador na may mga impormasyon na may ilang retiradong heneral ng pulisya ang operator ng illegal e-sabong at duda niya ito ang dahilan kayat hindi maipasara ang mga ito. Ani ni Tulfo kay Tengco, magpasaklolo na sa pamunuan ng PNP o kahit sa Malakanyang. "
1,"Sinabi ni Pangulong Marcos Jr., na magsasampa ng kaso laban sa China kapag may malakas na ebidensiya na magpapatunay sa cyanide fishing sa West Philippine Sea (WPS). Suportado ito ni Justice Sec. Jesus Crispin Remulla at aniya kikilos sila para malaman ang puno’t dulo ng sinasabing pagsasagawa ng cyanide fishing ng mga mangingisdang Chinese sa Scarborough Shoal. Diin pa ng kalihim na sa pamumuno ni Pangulong Marcos Jr., hindi kukunsintihin ng gobyerno ang mga gawain na nakakasira sa kapaligiran o nakakatapak sa karapatan ng mga mangingisdang Filipino. Pagtitiyak ni Remulla na magiging aktibo ang kanyang tanggapan sa pangangalap ng mga ebidensiya at pagbuo ng malakas na kaso sa pakikipagtulungan ng marine scientist. Hihingi din ng payo sa mga international legal experts para sa mga istratehiya sa paghahabol sa napinsalang bahagi ng WPS. "
1,"Kinumpirma ng Land Transportation Franchising and Regulatory Board (LTFRB) na walang permiso ang Grab na mag-operate ng motorcycle taxis. Ginawa ni Chairman Teofilo Guadiz ang pagkumpirma base sa sulat ng isang Atty. Noel Valerio, ng Maderazo, Valerio and Partners hinggil sa status ng pagpasok ng Grab sa motorcycle taxi service. At base dito, ayon kay Guadiz, hindi kasama ang Grab sa isinasagawang pag-aaral ukol sa operasyon ng motorcycle taxis sa bansa at ang tanging napabilang lamang ay ang Angkas, Joyride at Move It. Dagdag pa ng opisyal, hiningi na nila ang paliwanag ng Grab ukol sa operasyon ng motorcycle taxis ng kompaniya sa Metro Manila at Cebu sa kabila ng kawalan ng permit. Samantala, sinabi ni Atty. Ariel Inton ng Lawyers for Commuter Safety and Protection (LCSP) na sa pahayag ng LTFRB malinaw na maituturing na “colorum” ang biyahe ng motorcycle taxis ng Grab. “Even the Philippine Competitive Commission and some of our esteemed Senators and members of Congress have spoken out against Grab who seeks to dominate the TNVS and MC Taxi business in the Philippines. It is with great gratitude that we thank Chairman Guadiz for having the fortitude to stand up against this foreign player with well documented history of abuses against the Filipino people and even its own drivers,” ani Inton. "
1,"Nakipag-ugnayan na si Esperanza, Agusan del Sur Mayor Deo Manpatilan Jr., sa Department of Health (DOH) para sa pag-iimbestiga sa sinasabing pagkalason ng humigit kumulang 200 katao sa Barangay Tandang Sora kahapon. Nabatid na nakausap na ni Manpatilan Jr., sina Dr. Dioharra Appari ng DOH-Caraga Epidemiology and Surveillance Unit, kasama sina Provincial Health Officer Dr. Jacqueline Momville at Municipal Health Officer Ma. Theresa Labiao. Base sa paunang ulat, 216 residente ang nakaranas ng pananakit ng tiyan, pagtatae at pagsusuka ilang oras kainin ang inihandang pagkain ng Philippine Red Cross. Ang mga biktima ay kabilang sa mga naapektuhan ng pagbaha sa lalawigan. Sa bahagi naman ng PRC, sinabi na sinuspindi muna ang feeding programs sa lalawigan hanggang walang resulta ang isinasagawang imbestigasyon. Nanindigan din ang Red Cross na masinop ang ginawang paghahanda sa mga pagkain sa kanilang feeding program. Nabatid naman na hanggang kagabi, 90 sa mga biktima ang naka-uwi na matapos gamutin sa ospital. "
1,"Hindi nagpatinag si Pangulong Marcos Jr., sa resulta ng OCTA Research survey na mayorya ng mga Filipino ang nais makipagtulungan ang gobyerno sa International Criminal Court (ICC). Sinabi ni Marcos Jr., hindi nagbabago ang posisyon ng gobyerno at hindi papayagan na makapag-imbestiga ang ICC sa Pilipinas. Hiningian ng reaksyon ang Punong Ehekutibo ukol sa OCTA survey kung saan 55 porsiyento ng mga Filipino ang pabor sa pakikipagtulungan sa ICC. “It’s still those questions of jurisdiction and sovereignty. I haven’t yet seen a sufficient answer for it. Until then, I do not recognize their jurisdiction in the Philippines. I cannot, that seems to be the only logical conclusion that could come from that situation,” ani Marcos. Paulit-ulit nang sinabi ni Marcos na walang hurisdiksyon ang ICC sa Pilipinas matapos ang pagtalikod sa Rome Statute noong 2019 base sa utos ni dating Pangulong Duterte. Aniya maari naman makapasok sa bansa ang mga kinatawan ng ICC ngunit hindi para mag-imbestiga. Layon ng ICC na maimbestigahan ang pagkamatay ng higit 6,000 katao sa “war on drugs” ng dating administrasyon. "
1,"Naghain ng resolusyon si Senate President Pro Tempore Loren Legarda para maimbestigahan ng Senado ang trahedya sa Maco, Davao de Oro na nagresulta sa pagkasawi ng halos 100 katao. Sa inihaing Senate Resolution 930, nais ni Legarda na nmaimbestigahan ng kinauukulang komite ng Senado ang landslide sa Barangay Masara noong gabi ng Pebrero 6. Nabanggit sa resolusyon na ang lugar ay naideklara ng lokal na pamahalaan na “No Build Zone” ang lugar base sa ulat ng Mines and Geo-Sciences Bureau na ang lupa ay mahina na at nasa ibabaw ng Philippine fault. Una na ring nagkaroon ng landslides sa lugar noong 2007 at 2008. Ayon kay Legarda, aalamin sa pagdinig kung may naging pagkukulang ang mga kinauukulang ahensiya kayat nangfyari ang trahedya. "
1,"Maagang makakapagbakasyon ang mga estudyante mula pre-school hanggang senior high school ngayon School Year 20223-2024 base sa anunsiyo ng  Department of Education (DepEd). Base sa DepEd Order No. 003 series of 2024 na pirmado ni  Vice President at Education Sec. Sara Duterte na may petsang Pebrero 19, magsisimula na asa Hunyo 1 hanggang Hulyo 26. Magtatapos ang mga klase sa Mayo 31 sa halip na sa Hunyo 14. Base sa  DepEd Order No. 22 series of 2023 o ang Implementing Guidelines on the School Calendar and Activities for the SY 2023-2024, ang end of school year break ay naitakda sa Hunyo 17 hanggang Agosto 25. Bunga nito, kailangan na magbago ang petsa ng school activities, kasama na ang petsa ng 3rd at 4th Quarter examinations. "
1,"Binuo ng mga kongresista ang Kamara bilang Committee of the Whole para sa deliberasyon sa inihain na Resolution of Both Houses No. 7. Nang walang tumutol sa mosyon ni Iloilo 1st District Rep. Janette Garin sa sesyon, itinakda na nito ang unang pagdinig bukas sa ganap na ala-1 ng hapon. Ang resolusyon ay kopya ng buo sa Resolution of Both Houses No. 6 ng Senado at ito ay natalakay na sa tatlong pagdinig ng Subcomittee on Constitutional Amendments na pinangungunahan ni Sen. Sonny Angara. Sa resolusyon ng Kamara, may mga panukalang pag-amyenda sa  Articles XII, XIV at XVI ng 1987 Constitution para maalis ang “restrictive economic provisions.”  Naitalaga si House Speaker Martin Romualdez bilang committee chairman at senior vice chairman si Majority Leader Mannix Dalipe, samantalang vice chairpersons naman sina Senior Deputy Speaker Aurelio “Dong” Gonzales Jr., at Deputy Speaker David Jay-jay Suarez. "
1,"Magsasanib puwersa ang Department of Trade and Industry (DTI) at Union of Local Authorities of the Philippines (ULAP) para paabutin hanggang sa mga barangay ang information campaign ukol sa mga masasamang epekto ng vape. Makakatulong sa kampaniya ang mga lokal na opisyal at ang National Movement of Young Legislators (NMYL). Layon ng kampaniya na maiparating sa mga menor-de-edad gamit na rin ang digital platforms at social media. Tiniyak ni ULAP President at Quirino Gov. Dakila E. Cua ang suporta ng kanilang grupo para madagdagan ang kaalaman ukol sa mga masamang epekto sa paggamot ng vape lalo na sa murang edad. Sa bahagi naman ng DTI, pinaigting pa ang pagbabantay at mga operasyon sa mga lumalabag sa RA 11900 o ang “Vaporized Nicotine and Non-Nicotine Products Regulation Act gayundin ang  Implementing Rules and Regulations (IRR) nito. Hanggang ngayon buwan, nakapagsilbi na ang kagawaran ng show cause order sa 269 tindahan at nadiskubre din na 62,738 online stores ang mga may paglabag. “If we engage the public at the grassroots level and raise awareness on the harmful effects of vape, especially on minors, we can also urge them to join us in ensuring full compliance with the Vape Law,” sabi  ni Trade and Industry Sec. Alfredo Pascual."
1,"Pinayuhan ang Senado ng pinakamalaking grupo ng private educational institutions (PEIs) na mabusising pag-aralan ang posibleng pagbubukas ng pagmamay-ari ng edukasyon sa bansa sa mga banyaga. Sa pagdinig sa Senado, iginiit ng Coordinating Council of Private Educational Associations (COCOPEA) ang pangangailangan na mabantayan at mapangalagaan ang kultura at interes ng mga Filipino. Kasabay ito nang hakbangin na maamyendahan ang tatlong probisyong pang-ekonomiya sa 1987 Constitution, kasama na ang foreign ownership ng mga unibersidad o kolehiyo sa bansa. “We respectfully urge lawmakers to proceed with caution regarding introducing amendments to the pertinent provsions because this will have a long standing complicated repurcussions or implications to the Filipino generations to come,” banggit ni Fr. Albert Delvo, pangulo ng COCOPEA. Nabanggit pa ni Delvo na may mga agam-agam din ang iba pa nilang miyembro ukol sa panukalang pag-amyenda. “We are cautious because if we allow foreigners to control, own, and administer the institutions, it may be prejudicial to our Filipino culture, values, morals. spiritual matters. Baka they maybe in danger,” sabi pa ni Delvo. Samantala, ipinunto naman din sa pagdinig ni Dr. Karol Mark Yee, executive director ng 2nd Congressional Commission on Education of the Philippines (EDCOM2) na ang Pilipinas ang may pinakamahigpit na polisiya ukol sa “foreign ownership” at ito aniya ay nakasaad pa sa Saligang Batas. Ngunit aniya sa kabila nito kailangan ay humanap ng mga paraan para makahikayat ng banyagang pamumuhunan sa sektor ng edukasyon sa Pilipinas. "
1,"Magsasanib puwersa ang Department of Trade and Industry (DTI) at Union of Local Authorities of the Philippines (ULAP) para paabutin hanggang sa mga barangay ang information campaign ukol sa mga masasamang epekto ng vape. Makakatulong sa kampaniya ang mga lokal na opisyal at ang National Movement of Young Legislators (NMYL). Layon ng kampaniya na maiparating sa mga menor-de-edad gamit na rin ang digital platforms at social media. Tiniyak ni ULAP President at Quirino Gov. Dakila E. Cua ang suporta ng kanilang grupo para madagdagan ang kaalaman ukol sa mga masamang epekto sa paggamot ng vape lalo na sa murang edad. Sa bahagi naman ng DTI, pinaigting pa ang pagbabantay at mga operasyon sa mga lumalabag sa RA 11900 o ang “Vaporized Nicotine and Non-Nicotine Products Regulation Act gayundin ang  Implementing Rules and Regulations (IRR) nito. Hanggang ngayon buwan, nakapagsilbi na ang kagawaran ng show cause order sa 269 tindahan at nadiskubre din na 62,738 online stores ang mga may paglabag. “If we engage the public at the grassroots level and raise awareness on the harmful effects of vape, especially on minors, we can also urge them to join us in ensuring full compliance with the Vape Law,” sabi  ni Trade and Industry Sec. Alfredo Pascual."
